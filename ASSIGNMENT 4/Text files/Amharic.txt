የእኔ እናት ወያኔዎች አዲስ አበባን የተቆጣጠሩ እለት የደረሰባትን መጨነቅና መጠበብ ብሎም የሕሊና የአካል መጎሳቆል እኔው እራሴ ቆሜ ያየሁት እውነታ የሽምቅ ተዋጊዎቹ አዲስ አበባ መግባታቸውን ስትሰማ ከየት እንደመጣ ያልታወቀ የረጋ ደም በአፏ ቡልቅ ቡልቅ ብሎ ወጣ። ቀደም ባሉት አመታት ሁለቱ ወንድሞቼ ከገጠር ደብረታቦር ከተማ ለገበያ ሂደው በደርግ ካድሬዎች ለስድስት ወራት ታስረው እማማ ስንቅ በማቀበልና ከዛሬ ነገ ተገደሉ የሚለውን ወሬ ለመስማት ቀን እየቆጠረች ሳለ አጋጣሚ ሆኖ ከስር ተፈተው ወደ ግብርና ሥራቸው ተመለሱ። ታዲያ የዚህ ሁሉ መከራ መነሻው የአንድ ወቅት ብቻ ሳይሆን ከአብዮቱ መባቻ ጀምሮ በሀገሪቱ በደረሰው የእርስ በእርስ ፍጅት ያስከተለው ሰቆቃ ጭንቀት አካል ነው።
እናቾች ልጆጃቸው እንደወጡ ሳይመለሱ ቀሩባቸው፤ከመኖሪያቸው ተገደው ወጥተው ደቂቃ ባልፈጀ ጊዜ ውስጥ ሬሳቸው ብቻ ያገኙ በርካታ ናቻው። እንደወጡም መዳረሻቸው ያልታወቁ በልጅ ፍለጋ እህህ እንዳሉ ወደአለም ፍጻሜ የወረዱ እናቶችን ታሪክ ይቁጠራቸው። ይህ ክፉ ዘመን እራሱ ከፍቶ በእናቶቻችን ላይ ያሳደረው የአእምሮ ጠባሳ እስከ ሕልፈተ ሞታቸው ድረስ አብሯት ይዘልቃል።በኢሕአፓና በደርግ ፤በደርግና በሻቢያ ፤በደርግና በወያኔ ፤ በኦነግና በደርግ፤ ኦጋዴን ለመገንጠል እንታገላለን በሚሉትና በሌላው ሕብረተሰብ ብሎም በሶማሊያ ወረራ የኢትዮጵያ እናቶች ልጆቻቸውን በግራ በቀኝ አጥተዋል ። በተለይ እናቴ በነበረችበት የጎንደር ክፍለ ሀገር በተፈጸመ እርስ በእርስ ፍጅት ውስጥ በአካል ያየችውና ከባሏ/ከወላጅ አባቴ/ ጀምሮ ብዙ ያሳደገቻቸው ልጆች የደረሰባቸውን መከራና ሰቆቃ በአንድ ዘመን ደርግና ኢሕአፓ አሁን ወደመጨረሻው ደግሞ የወያኔና የደርግ ጦርነት እየተፈራረቁ በአካባቢው ያደረሱትን ችግር በአካል አይታዋለች፤ አልፋበታለች።ከዚያ ሁሉ መከራ ሸሽታ አዲስ አበባ ከእኛ ከቀሪ ከልጆቿ ጋር መቀመጥን መረጠች፤ በመካከል ደግሞ ወያኔዎች የበኩላቸውን የጥፋት ትልኮ ተሸክመው ወላጅ አባቴን ገለው ፤እየተግተለተሉ እስከነ ኮተታቸው አዲስ አበባ ደረሱ።
እናቾች ልጆጃቸው እንደወጡ ሳይመለሱ ቀሩባቸው፤ከመኖሪያቸው ተገደው ወጥተው ደቂቃ ባልፈጀ ጊዜ ውስጥ ሬሳቸው ብቻ ያገኙ በርካታ ናቻው። እንደወጡም መዳረሻቸው ያልታወቁ በልጅ ፍለጋ እህህ እንዳሉ ወደአለም ፍጻሜ የወረዱ እናቶችን ታሪክ ይቁጠራቸው። ይህ ክፉ ዘመን እራሱ ከፍቶ በእናቶቻችን ላይ ያሳደረው የአእምሮ ጠባሳ እስከ ሕልፈተ ሞታቸው ድረስ አብሯት ይዘልቃል።በኢሕአፓና በደርግ ፤በደርግና በሻቢያ ፤በደርግና በወያኔ ፤ በኦነግና በደርግ፤ ኦጋዴን ለመገንጠል እንታገላለን በሚሉትና በሌላው ሕብረተሰብ ብሎም በሶማሊያ ወረራ የኢትዮጵያ እናቶች ልጆቻቸውን በግራ በቀኝ አጥተዋል ። በተለይ እናቴ በነበረችበት የጎንደር ክፍለ ሀገር በተፈጸመ እርስ በእርስ ፍጅት ውስጥ በአካል ያየችውና ከባሏ/ከወላጅ አባቴ/ ጀምሮ ብዙ ያሳደገቻቸው ልጆች የደረሰባቸውን መከራና ሰቆቃ በአንድ ዘመን ደርግና ኢሕአፓ አሁን ወደመጨረሻው ደግሞ የወያኔና የደርግ ጦርነት እየተፈራረቁ በአካባቢው ያደረሱትን ችግር በአካል አይታዋለች፤ አልፋበታለች።ከዚያ ሁሉ መከራ ሸሽታ አዲስ አበባ ከእኛ ከቀሪ ከልጆቿ ጋር መቀመጥን መረጠች፤ በመካከል ደግሞ ወያኔዎች የበኩላቸውን የጥፋት ትልኮ ተሸክመው ወላጅ አባቴን ገለው ፤እየተግተለተሉ እስከነ ኮተታቸው አዲስ አበባ ደረሱ።
ይህን ሁሉ በአምሮዋ ተሸክማ እያለች ደግሞ እኔ በነበረኝ ፀረ-ወያኔ አቋም የተነሳ ወያኔ አሸናፊ እኔ የተሸናፊ ጎራ የተመደብንበት ወቅት በመድረሳችን በወያኔ እጅ ስወድቅና ወያኔዎች ከፊቷ በጥይት ደብድበው ሲገሉኝ በህሊናዋ በማየቷ ደም ለመትፋት ተገደደች። ምን ያድርግ ዘጠኝ ወር የተሸከመ ማህጸን እንደገና አማጠና ሌላ የልተጠበቀ ደም አመነጨ፤ የወላጅ አንጀት ሁኖባት እንጂ እርሷማ የሬሳ ሳጥኗ ተዘጋጅቶ የመሞቻ ቀኗን የምትቆጥርበት እድሜ ደረጃ ላይ መድረሷን በሚገባ ታውቀው ነበር ። አላስቻላት ያለው የልጅ ጉዳይ ሆኖባት ነው።ለመነሻየ ይህን ልግለጸው እንጂ በእኔና በቤተሰቤ ላይ የደረሰውን መከራ በስርአት ጊዜና ወቅት ሲፈቅድ ለሕዝብ ይፋ አደርገዋለሁ።በመሆኑም አሁን የቀነጨብኩት የቤተሰብ ታሪክ ለማነጻጸሪያ እንጂ የእኔን የግል ታሪክ ለመግለጽ ሳይሆን እናቶች ለልጆቻቸው ያላቸውን ሁለገብ ፍቅር በደስታና በመከራው የማይቀየር መሆኑንና በዛሬው መድረክ ላይ የምንነጋገረው ስለ እናት ብርቱካን፤ ስለዳኛ በርቱካን፤ ስለ ቃል ኪዳኗ ብርቱካን ስል ወጣት ብርቱካን፤ ስለፓርቲ ሊቀመንር ብርቱካን፤ ስል ሕዝብ ተመራጯ በርቱካን ሜደቅሳ በመሆኑ ነው።
አወ! እናት ለልጇ የዘጠኝ ወር ቤት ብቻ ሳትሆን የእድሜ ልክ ቤት ናት። የቋንቋችን መፍቻ እማማ ናት፡ የምግብ መጀመሪያችን እናት ናት፤ የፍቅር የሰብእና መገለጫችን “ሀሁ” እማማ ናት። የብሶታችን የደስታችን መግለጫ አሁንም አትጠገቧ እማማ ናት።ለሁሉም የሰው መሆኛችን ምንጭ እናት ናት። በእናት እጅ ያላደገ ልጅ ሰብእናው የተጓደለ ነው የሚባለውም ይህን ሁሉ የእናት ጸጋ ስለሚያጣ ነው። ታዲያ ዛሬ በዚህ የስብሰባ አዳራሽ የአመቱ ታላቅ ሰው ብለን የምናስባት እናት ብርቱካን ሕጻን ልጇን በግድ ተነጥላ በእስር ቤት ትገኛለች። የብርቱካንን የእናትነት ከልጇ መለየት በየቀኑ በየደቂቃው አስቡት ።ብርቱካን ከስራ ተመልሳ ቤት ስትገባ ሮጣ ሂዳ ልብሴ ጭቃ ነው እማማ የተከበረች ዳኛ ናት የሚል ቋንቋ ሳያስጨንቃት እንዳየቻት የምትጠመጠምባት ፤ እቅፍ አድርጋ እማይ የምትላት ጨቅላ ህጻን ልጇ ጥላና አደራውን ለኢትዮጵያ ሕዝብ ሰታ ወደ እስር ቤት ወረደች። እስር ቤት እያለችም አብራት የምትጫወትበት ጊዜና ሰአት ይታወሳታል፤በአይነ ህሊናዋ ይመጣባታል እንግዲህ ይህ ትናንት በውን አለም የነበረ ዛሬ ለእርሷ ህልም የሆነ አለምን በእርሷ ቦታ ሁናችሁ አስታውሱት። ከልጅ መለየት ፈተና ምን ያህል አስቸጋሪ እንደሆነ እኔ እራሴ በደርግ እስር ቤትም ሆነ በውያኔ ዘመን ታስሬ እና ተሰድጅ ከምወዳቸው ልጆቸ ተለይቸ የቀመስኩት አንዱ ፈተና ነው “ማን ይናገር የነበረ ማን ያርዳ የቀበረ “ እንዲሉ አይደል። እዚህ ላይ ሁላችሁም በዚህ እለፉ የሚል ሰይጣናዊ ምኞት የለኝም ካለፈው ገጠመኝ ጋር በማጣመር ለመግለጽ ያሰብኩት መሆኑን ተገንዘቡልኝ። ለነገሩማ ያልታሰረና ያልተሰደደ የኢትዮጵያ ሕዝብ ቁጥሩ ትንሽ ነው መላው ሕዝባችን በአገሩ እስረኛ ሆኗል አይደል።
እራሷ ብርቱካን ያለችበት የስር ቤት አለም የሰቃይ መኖሪያ ቢሆንም በተለይ ሕጻኗን መለየት በእናትነት ቦታና አንጀት ውስጥ ሁናችሁ አስቡት የሚደርስባትን ችግርና መከራ የልጅ ናፍቆት ተጨምሮበት ባለፈው የመጀመሪያ እስሯ ወቅት የልጇን ናፍቆት በገለጸችበት ግጥሟ ውስጥ አንዱ ቃል”የእኔ ፍልቅልቋ” የሚል ነበር አወ የብርቱካን ፍልቅልቅ ዛሬ እንደገና ከእናቷ* ተነጥላለች ታዲያ የኢትዮጵያ እናቶች ምን እያደረጋችሁ ነው ያላችሁት? ቀሪው ሕብረተሰብስ የጣለችብንን አደራ እየተወጣን ነው? ወይስ አደራ በዮች ሁነናል ? በእውነቱ የኢትዮጵያ ሕዝብ አንዱ የሚታወቅበት የጭዋነቱ መግለጫ አደራውን አክባሪ መሆኑ ነው። ታዲያ ይች እናት ለሀገር ደህንነት ሰላምና ፍቅር ብላ እስር ቤት ስትወርድ በየበኩላችን ምን አደረግን? አሁንም የተለመደውን ከንፈር መጠጣ ወይስ በጋራና በተቀነባበረ መልኩ ተደራጅተን እሷና መሰሎቿ የኢትዮጵያ ሕዝብ ተምሳሌወችን ለማስፈታት እየታገልን ነው? አሁን ጥያቄአችን ብርቱካል ከታዳጊ ልጇ የምትለይበት ምንም አይነት የህግ ህጸጽ ስለአልፈጸመች በፖለቲካ አመለካከቷ የተነሳ ከመታሰሯ ተፈታ ሰላማዊ ትግሏን እንድትቀጥልና ከልጇ ጋር እንድትገናኝ ብሎም ብርቱካንን መሰል እናቶች ልጆቻቸውን ተንከባክበው እንዲያሳድጉ ከልጆቻቸው ጋር እንዲገናኙ የበኩላችን የይፈቱ ዘመቻችን ማጠናከር ይዋል ይደር የማይባል የአደራ ቃላችን ስለሆነ አደራችን አክባሪዎች መሆናችንን በተግባር ማሳየት ይኖርብና።
በርቱካን ፍትህ በናፈቀው ሕብረተሰብ ውስጥ የፍትህን ምንነት በአደባባይ በዋለችበት ችሎት ያሳያች ያስመሰከረች የሙያ ሰው በመሆኗ የሀገራችን የይስሙላ ችሎቶች ወደ ሕግ የበላይነትና የህግ አፈጻጸምን ስርአት ለናፈቀውና እንደበግ ግልገል ማንም ነፍጥ አንጋቢ እየጎተተ ከሚያንገላታውና ከሚያስርበት ኢ ፍታዊ አሰራር የምንላቀቅበትን መንገድ ያሳየችን የፍትህ ሰው በመሆኗ ፤ተምሳሌትነቷን ተከትለን ዜጎች እኩል በህግ ፊት የሚዳኙበት ስርአት እንዲመጣ በጋራ አሁንም እንታገል። በሙያዋ የተነሳ የወያኔ አገዛዝ ሰለባ የሆነችውን ወጣቷን ዳኛ ብርቱካንንና በፍትህ እጦት ለመደበኛ እስር ቤት እንኳን በማይመጥኑ ጋጦች የታጎሩትን በአስር ሽህዎች የሚቆጠሩ ዜጎቻችን ከእስር እንዲፈቱ አሁንም በጋራ እንነሳ ለዚህም እውን መሆን የየበኩላችን ድርሻ እንወጣ ብርቱካን የአመቱ ሰው ስንል ብርቱካን የቆመችለት የታሰረችበትና እየታገለች ያለችው የፍትህ ስርአት እንዲሰፍን በመሆኑ ለሕግ የበላይነት መኖር በጋራ እንታገል።
ብርቱካን ገና ሩጣ ያልጠገበች በወጣትነት እድሜዋ ማከናወን የሚገባትን ስራ በውጥን ትታ በሙያዋ እንደብዙዎቹ ጊዜአዊ ምቾት ሳይስባት ሙያዋንና ጊዜዋን በሀገር ጉዳይ ላይ ያዋለች የአዲሱ ትውልድ ተመሳሌት በመሆኗ ሁላችንም ስለ መጭው ታሪክ ተረካቢ ትውልድ ስናወሳ ማየት ያለብን አሁን ምሳሌ የሆኑትን ብርቱካንንና መሰሎቿን ከጎናቸው ቁመን ካላበረታታንና የሚጓዙበትን ጎዳና መምራትና የተረካቤነት ደርሻቸውንም እሚወጡበትን መንገድ ተንከባክበን ይዘን ካላሳየን ስለመጭው ማሰብ ብቻውን ቁም ነገር ላይ አይውልም።
ወጣቶችም እንደዚሁም ልትገነዘቡ የሚገባው ቁም ነገር ብርቱካንና መሰሎቿ ወጣቶች እንደ ናንተ የተለያዬ የግል ሕይወት በዚህ እድሜአቸው መምራት ሲችሉ ነገር ግን ሀገርን አስቀድመው በግንባር ቀደም ለተሰለፉ ማገዝ ከጎናቸው በመሰለፍ ሁለገብ ተሳትፎና ድጋፍ ማሳየት አለባችሁ። ይህ ካልሆነ ግን በእነርሱ የደረሰው ችግር ወቀሪውም የወጣት ክፍል ስለሚዘልቅ ነግ በኔ መሆኑ ብቻ ሳይሆን ያለፈን ትውልድ ወቃሽ ብቻ ሁናችሁ እንደምትቀሩና የሀገራችን መጭ እጣ እየከበደ እንዲያውም እራሱ ሀገር አለን ለማለትም ወደማያስደፍር ሂደት በማዝገም ላይ ስለሆን ይህንኑ ካሁኑ ተረድታችሁ ከመጥፋታችን በፊት ላለመጥፋት መነሳት ያለባችሁ ዘመን ላይ እንደምትገኙ ልትገነዘቡ ይገባል። ለማስፈራራት አይደለም ባለፈው የኢትዮ -ኤርትራ ጦርነት ያጣናቸውን ወጣቾች ማስታወሱ ብቻ በቂ ይመስለኛል። ዛሬም ወያኔዎች የንቃተ ህሊና ደረጃቸው ገና የሆኑትን በርካታ ወጣቶች ለእኩይ አላማቸው አስፈጻሚ ያደረጉአቸውና አሁንም እየተጠቀሙባቸው መሆኑን ልብ ልንል ይገባል፤በመሆኑም የተሳሳቱትን መመለስ አንዱ የትግል ድርሻም ጭምር ነው።
ብርቱካን የሕዝብ ተመራጭ ናት። አንድ ሕዝብ የመረጠውን ወገን ደህንነት የማያስጠብቅና ለጥቃት አሳልፎ የሚሰጥ ከሆነ ሕዝብ በሕዝብነቱ መጠየቁ የማየቀር ነው ። በመሆኑም ብርቱካንንና ሌሎችንም የመረጣቸው ህዝብ ሊጠብቃት ይገባል ሊከላከልላት ይገባል። የወያኔ አገዛዝ በርቱካንና ሌሎችን በሰላማዊ መንገድ የታገሉትን ወገኖች ወስዶ እስር ቤት ሲያጉር እና የህዝብን አመጽ በኃይል ሲደመስስ የገጠሩ ሕዝብ አብሮ ከከተማው ጋር መተባበር ሲገባው ይህ አልሆነም።በዚህም የተነሳ ወያኔ እየነጠለ ሕዝብ ሲያግዝ ለምን ብሎ በሆታ ወቶ የመከላከል እርምጃውን አላሳየም።የገጠሩ ህዝብ ከየመኖሪያ ቤቱ ሲፈናቅልና ሲገደል የከተማው ህዝብ አየጉድ! ብቻ ነው ተሸክሞ የሚቀመጠው፤ እዚህ ላይ አንድ የድሮ ተረት አስታዋሰኝ “የድሮ ሲራራ ነጋዴዎች በጉዞ ላይ እንዳሉ ይመሽባቸውና መንገድ ማደር ይገደዳሉ ከእነሱ አንዱ በጣም ፈሪ ስለነበር ከመሀላቸው እንዲያስተኙት ከመጠየቁ በተጨማሪ ዳውላ በላዬ ላይ እንዲጭነበት ያደርጋል፤ ይህም ሁኖ ተንኮለኛ ጅብ ከዚያ ሁሉ ነጋዴ እሱን ፈልጎ እግሩን መብላት ይጀምራል በመሀል ሊሎቹ ነጋዴዎች ነቅተው ለመካለከል ማንን ነው? ማንን ነው? ብለው ሲጠይቁ ዝም በሉ የእኔን እግር ነው የሚበላው “አለ ይባላል እየሞትንም መሞታችን መከላከል ባለማቻላችን ወያኔ አሁን ከላይችን ላይ እንደ አውራ ደሮ ይጨፍርብናል። ይህ ሊዘገንነንና በቃን ሊያስብለን መቻል አለበት፤ ካለያ እንደ አሻንጉሊት እየከፋፈሉ ሲጫወቱብን ይኖራሉ።ህዝብ በጋራ በቃን ሊል ይገባዋል። የፖለቲካ ሰዎች የሚባሉትም እርስ በእርስ መቧጨቃቸውን ትተው የአንዱ መጠቃት የሌላው መሆኑን ተገንዝበው እዚህ ላይ አያውቁትም ለማለት አይደለም ያውቁታል ግን በግል በፖለቲካ አውደ እለታቸው ታጥረው ማዶ ማየትን ስለተሳናቸውና ተባብረው እንደመነሳትና ልዬነትን በሚገባ አቻችሎ እንደመቆም በየኪሳቸው በያዙት የንጉሰ ነገስትነት አባዜ ብቻ ስለሚባክኑ ያች የኪስ ንግስና ከደብተር አልፋ ቁመንልሀል የሚሉትን ህዝብ ሲያገለግል አልታየም። ይኽን ስል ብዙወቹ በተቃውሞ የሰላ ብእራቸውን ግን በተግባር የማይታይ ሙያቸውን እንደሚያሾሉ ይገባኛል።
ይህን ማድረግ ካልቻሉ ደግሞ የተለመደ ተከታዮቻቸውን የያዘው ቀላጤ እንደሚያስተላልፉ ይገባኛል። በዚህ ጉዞ ግን ግለሰቦች የጥቃቱ ሰለባ ከመሆን በመለስ ፓርቲዎቹ በሕዝብ እንዲፈሩ የአምባ ገነን በህሪያቸውን አጉልቶ ከማውጣት ውጭ ለሀገር የሚጠቅም ነገር አልታየም። እዚህ ላይ ስለቡድን አንድ ትንሽ ግጥም ላውገርግር፤
ታዲያ በየቡድኑ የተሰለፈው ወገን የአትንኩኝ ባይነቱ ወገንን ከማሸማቀቅ ተገቶ በጋራ መተራረም ላይ ቢያተኩሩና ከነደብተራው ደብዛ መጥፋት፤ ከነአበራ የማነአብ በወያኔ እስር ቤት ዘቅጦ መቅረት፤ ከነፕሮፌስር አስራት በእስር ቤት ማቆ መሞት እስከ ብርቱካን መታሰር የታየን ችግር በጋራ ብንታገል ለውጤት እንደምንበቃና አሳሪውም የሕዝብ ፍራቻ እንዲያድርበት፤ የተቃዋሚወች የጋራ ክንድ ቢያርፍበት ምንኛ ባፈረና በፈራ፤ ከደዚህ አይነት የማን አለብኝ ተግባር በተገታ ነበር አገርንና ሕዝብን እንደአሻው አያምስም ነብረ፡አንድ ከሆን በጋራ ጉዳይ ላይ በአንድ ላይ ከቆምን ስልጣን የወያኔ ሳይሆን የእኛ ነበር ግን ባለመተባበር አሳልፈን ሰጥተን ዛሬ ሰቶ አሳዳጅ ሆነን አረፍን።
በቅርቡ እንኳ ብርቱካን በትታሰረች ሰሞን አንዱ የፓርቲ ክንፍ ያሰራጨውን አሉባልታ የምናስታውሰው ጉዳይ ነው። አሁንም የፖለቲካው ሰዎችን የምናማርረው ፖለቲካኞች በመሆናችው ሳይሆን አካሄዳችሁን በተደጋጋሚ ፈትሻችሁ ሀገርን ለማዳን የሚያስችል ትርጉም ያለው ትብብር ቀይሱ። ከዚያ ህዝቡን አይተባበረንም ይተባበራል የሚለውን ሀሳብ ለህዝብ አቅርቡ፡ በዚህ ረገድ የኢትዮጵ ሕዝብ ትብብር በኢሕአፓ የመጀመሪያ ዘመናት የታየውን ተሳትፎ ማስታወስ ይገባል። እንደዚሁም ፡ትናትናም ቅንጅት ብቅ ባለበት ወቅት ይህንኑ አስመስክሯል። በእኔ እይታ መወዳደር መከራከር ጤናማ ከሆነ አይከፋም ለሕዝብና ለሀገር ካልጠቀመ ግን ጠንቅ ነውና አስቡበት፡ ሕዝቡም ማንን እንደሚከተል በማስገደድና በማስፈራራት ሳይሆን በራሱ ምርጫ እንድሚጓዝ የታየ እውነታ ነው። የኢትዮጵያ ህዝብ ጥሩ የሰራን ይደገፋል ያስፈራራን ይነቀፋል ድጋፍ ይነፍጋል ስለሆነም የህዝብ ድጋፍ ብቸኛ መለኪያው ተግባር ብቻ ነው።
ኢትዮጵያ የጋራችን በመሆኗ የምንለውን ባይጥማችሁም ቢያንስ አዳምጡት ለሕዝብ በይፋ ባታወጡት እንኳ ቢያንስ በየድርጅቶቻችሁ ተነጋገሩበትና አንድ ደረጃ ላይ ድረሱ የቆማችሁት ሕዝብ ለመምራት ከሆነ ይዝብ የሚለውን ማዳማጥ ተገቢ ይመስለኛል። በአሁኑ ወቅት ብርቱካና መሰሎቿ የኢትዮጵያ ፖለቲካ መለኪያ ሚዛን፤ የብርቱ እናት ተምሳሌት፤የአዲሱ ትውልድ መስታዊት የሕዝብ ተመራጭነት አረአያ መሆናቸውን በመገንዘብ ሁሉም የተቃዋሚ ፖለቲካ ድርጅቶች ፤የሰብአዊ መብት ተሟጋቾች፤ ሴቶች፤ ወጣቾች በጠቅላላም ህብረተሰቡ የብርቱካ የአመቱ ሰው መባል ወካይነቱ እሷን ብቻ አልመሆኑን ተገንዝበን መጭው አመት የጋራ ትግል አመት እንዲሆን በጋር የምንነሳበት ዘመን መሆን አለበት የህዝብና የሀገር ችግር ሊያከትም የሚችልበት የአዲስ የትግል ዘመን እንዲሆን ጥሪ ከቫንኮቨር ካናዳ ይድረሳቹሁ!
አበዛኸው እንዳትሉኝ። ይሄ: መነገር ያለበት ታሪክ፤ ኢትዮጵያዊያን ሁሉ ልናውቀው የሚገባ ክስተት ስለሆነና አላደርስ ስላለኝ ነው ተመልሼ የመጣሁት። የዛሬ አራት አመት አካባቢ፡ አንድ ጥቁር ያለ (“ቁ” ይጠብቃል)፡ “ኢትዮጵያዊ የማይመስል” ኢትዮጵያዊ፤ ሌላ ኢትዮጵያዊ የሚመስል ኢትዮጵያዊ በሚያሽከረክረው ታክሲ፡ ከአንዱ የዋሽንግተን ዲ.ሲ. አውሮፕላን ማረፊያ ወደ መሀል ከተማ ይጓዛል። መሰለኝ። በእንግሊዘኛ ንግግር ጀመሩ። “ከየት ነህ?” ታክሲ ነጂው ጠየቀ። “እስኪ ገምት ከየት እንደሆንኩ።” መለሰ ተሳፋሪው። “ከሱዳን?”። “አይደለሁም።” “ከኬንያ?” “ተሳስተሀል። ሞክር።” “ከጅቡቲ፤ ከኤርትራ፤ ከዩጋንዳ።” ሁሉም የምስራቅ አፍሪካ አገሮች ተጠርተው አለቁ። ኢትዮጵያ አልተጠራችም። ኢትዮጵያ ከቶም አልታሰበችምም። ያ “ኢትዮጵያዊ የማይመስለው” ኢትዮጵያዊ ግን ከኢትዮጵያ ነበር። የታክሲው ሹፌር፡ ያ ያሳፈረው (የጫነው) ጥቁር ሰው፡ እንኩዋንስ መጀመሪያውኑ ከኢትዮጵያ መሆኑን ሊገምት፡ ቀድሞውንም ነገር፡ ከኢትዮጵያ ነኝ ካለው በኋላ፡ ሊያምን አልቻለም። እንዲህ አለ ኦባንግ “ጨርሶውንም ኢትዮጵያዊ እንደማልመስል፡ የዋሁ ኢትዮጵያዊ በየዋህነት ኢትዮጵያዊ ልሆን እንደማልችልም ነገረኝ።” ኦባንግ ፖለቲካዊ ንዝረት ተሰማው። አልተቀየመም። ግን ደግሞ ይህ ነገር አልተዋጠለትም። ችግራችን ከመንድርም ባሻገር የአገር እንደሆነ ተረዳ። ስለዚህም ያ የአኝዋክን ብቻ ጉዳይ ሙጭጭ አድርጎ ይዞ የነበረው ኦባንግ፡ የጉዞውን አድማስ ከአኝዋክ ሰማይም በላይ ካላሰፋውና ሌሎች እንደዚያ ታክሲ ነጂ ያሉትን ኢትዮጵያዊያን ሁሉ መድረስ ካልቻለ፤ ባንድ ቤት ውስጥ እንደሚኖሩ ግን እንደማይተዋወቁ ያንድ እናት ያንድ አባት ልጆች ልንሆን ነው፡ ብሎ አጀንዳውን አሰፋው። እነሆ ያኔ መገስገስ የጀመረው የኦባንግ የትግል ባቡር፡ ዛሬ ከሜኒሶታ እስከ ለንደን፡ ከዲሲ እስከሲያትል፡ ከአኝዋክ እስከ ባህርዳር፡ ከአምቦ እስከ ሀረር፡ ከኦጋዴን እስከ ጋምቤላ፡ ከቶሮንቶ እስከ ሳስኬችዋን እየገሰገሰ ነው። የሚያጅበው ካለ ይከተለው። የማይከተለውም ይከተለው። ሰሞኑንም ኦባንግ ሲበር ነበር። ማስረጃ ሲያጠናቅር፡ ማስረጃም ሲያቀብል፡ ለኢትዮጵያ ከቆሙና ገንዘብ ከማይጠይቁ ጠበቆች ሲመክር፡ ሲሰለፍ ሲያሰልፍም ነበር። ስለኦባንግ ዓላማ ወርቃማነት፡ እኔ ብቻ አይደለሁም፡ አልም መስክሯል፤ አለማየሁ፡ ፕሮፌሰር።
“ክፋት በላያችን እንዲሰለጥን የሚያስችለው፡ የኛ የሴቶቹና የወንዶቹ እጅ አጣጥፎ መቀመጥ ነው” ይላል የፕሮፌሰር አለማየሁ የዘወትር ኢሜል ማሳረጊያ። ባለፈው ሰሞን በጻፈው፡ “ጎበዝ እንግዲህስ መለያየት ይቅር፡ ልባችንንና አእምሮአችንን ከፍተን ተጨባብጠን ወደ ስራ እንግባ” በሚለው ጽሁፉ የጋራ ንቅናቄ ለአዲሲቷ ኢትዮጵያ የያዛቸውን መርሆችና ዋና ዋና እምነቶች ደግፎ መጻፉ እጅግ አስደስቶናል ይላላ የጋራ ንቅናቄው ያወጣውና አቶ ኦባንግ አሳምሮ ያቀረበው ጽሁፍ። የሲያትሉ ወዳጃችን አቶ ሼክስፒር ፈይሳ ባለፈው ዓመት ሲያትል ንግግር ሊያደርግ የመጣውን ፕሮፌሰር አለማየሁ ገብረማሪያምን ሲያስተዋውቀው እንዲህ ብሎ ነበር። “ብዙ ሰዎች ፕሮፌሰር አለማየሁ ገብረማሪያም ምንና ማን እንደሆነ ብዙ ነገር ሲናገሩ ይደመጣል። እኔ ግን ምን እንዳልሆነ ነው የምነግራችሁ።” ሼክስፒር ቀጠለ፤ “ፕሮፌሰር አለማየሁ በቀን ውስጥ ከሀያ አራት ሰአት በላይ አለው ይላሉ። ነገር ግን ያ ሀሰት ነው። ልክ እንደኛ እሱም በቀን ውስጥ ሀያ አራት ሰአት ብቻ ነው ያለው። በነዚያ ሰኣታት ውስጥ ነው የሚሰራውን ሁሉ የሚሰራው።” ይሄ ፕሮፌሰር አለማየሁ ገብረማሪያም እንደጉድ ይጽፋል። አይሰለቸውም። እኛ ብንጣላ፡ ብንባላ፡ ብንቃላ፡ ተስፋ አይቆርጥብንም። እነሆ ባለፈው ሰሞን በጻፈው አብይ ትንታኔም እንግዲህስ የርስ በርስ ንትርካችንን ትተን ወደስራ እንግባ አለ። በዚያ አላቆመም። ይሄ በዚህ በመከራችንና ብዙ አዋቂዎች ኮርተው ወይም አኩርፈው ጥግ ይዘው በተቀመጡበት ሰአት ከጎናችን የቆመ ታላቅ ፕሮፌሰር፡ እነዚያ የጋራ ንቅናቄ ለአዲሲቷ ኢትዮጵያ የንቅናቄያችን ምሰሶዎች ብሎ የሚላቸውን ሁለት አብይ መርሆች ማጽደቁ ኦባንግን ጨምሮ መላውን “የጋራ ንቅናቄ ለአዲሲቷ ኢትዮጵያ” በደስታ እንዲዘል አድርጎታል።
አንዱ ላንዱ የሚቆምበትና በጋራ የምናሸንፈበት መድረክ ስላስፈለገ ነው ይሄ የጋራ ንቅናቄ ለአዲሲቷ ኢትዮጵያ የተጸነሰው፡ የተወለደውም። የአኝዋክ የሀዘን ድንኳን በተጣለ ግዜ፡ ኦባንግ አኝዋኩ ከጥቂቶች ጋር ተሰለፈ። የኦሮሞ ተወላጆችም በተገደሉ ግዜ ኦሮሞው ለብቻው ተሰለፈ። ሌላውም እንደዚያው ቀጠለ። ስለዚህም፡ ያ የዋህ ታክሲ ነጂው በየዋህነት ኢትዮጵያዊ እንደማይመስልና ሊሆንም እንደማይችል የነገረው ኦባንግ፡ ችግራችን ስር የሰደደ፡ ከላይ ከምናስተውለውም በላይ የጠለቀ እንደሆነ ተሰማው። ስለዚህም ኢትዮጵያዊያንን ሁሉ መድረስ ካልቻለ፡ እሱ ብቻውን የሚጓዘው ጉዞ፡ እሱንም ይሁን አኝዋክን እንዲሁም ታክሲ ነጂውን ኢትዮጵያዊ ከአውደ ነጻነት እንደማያደርሳቸው ተረዳ። ሁላችንም በጋራ የምንሰበሰብበት መድረክ እንደሚያስፈልግ አመነ። መልኩ እኛን የማይመስል፡ ቋንቋውም ከኛ የተለየም ኢትዮጵያዊ፡ ኢትዮጵያዊ መሆን የሚችልበት የጋራ መድረክ እንደሚያስፈልግ አመነ። የሚያምኑትም ሁሉ ተሰባሰቡ። እነሆ የጋራ ንቅናቄ ለአዲሲቷ ኢትዮጵያ ተወለደ። ያ ንቅናቄ የተመሰረተባቸውን መርሆች ነው ፕሮፌሰር አለማየሁ በብእሩ ይሁን፡ ይደረግ፡ ይደልወ ይደልዎ፡ ያለው።
አልዋሻችሁም፡ ከኦባንግ ጋር አልፎ አልፎ በስልክ እንጫወታለን። ስለኢትዮጵያ ያለውን ራእይ ሲነግረኝ፡ ሰለኢትዮጵያ የሚያልመውን ሲተርክልኝ፡ ስለአገሩ የሚጸልየውን ጸሎት ሲደግምልኝ ስሰማው ብውል አልጠግብም። ተንኮል የለውም። ክፋትም የለውም። ስለድርጅቶች ክፉ አይናገርም። ይሄ እኛ ጋር የከረውና ያነፈረን፡ ቆዳችንን ያደነደነው የርስ በርስ ሽኩቻ እሱ ጋር የለም። ኦባንግ ኦባንግ ነው። እነሆ በዚህ በወርኀ ሰኔ፡ ከሀያ ቀን ጉዞው ተመልሶ መጣ። ዘገባወን ሰጠን። ኦባንግን ለማድነቅ የግድ ከሌሎች ፖለቲካ መሪዎች ጋር ማወዳደር የለብኝም። ግን ዘወትር የሚያስደንቀኝ ተፈጥሮ አለው። የኢትዮጵያ ፖለቲካ ድርጅቶች የስራ ሪፖረታቸውን በስነት መከራ በስንት ጉትጎታ ነው የሚያቀርቡት። ለዚያውም ካላቸው ነው። ኦባንግ ግን በየሳምንቱ ወይም እያሰለሰ የሚለውና የሚናገረው አያጣም። ዘወትር የኦባንግን ኤሜል ስናነብ፡ ከመጨረሻ ላይ እንዲህ ይላል። “ብዛት የማሸነፍ ወይም ለማሸነፍ ወሳኝ አይደለም፤ ይልቅስ በህዝብ ህሊና ውስጥ ሰደድ እሳት ለመለኮስ የሚተጉ የማይደክማቸውና የተቆጡ ጥቂቶች እንጂ። እነሆ ያለውን፡ የሚናገረውን የሚሆንና የሚያደርግ ኦባንግ ነው። ጥቂት ደጋፊዎች ይዞ ስራውን እየሰራ ነው።
በቅርቡ በጻፈልኝ ምይል ላይ እንዲህ አለኝ፡” “ተክሌ፡ በኢትዮጵያ ውስጥ የሰፈነው ግድያ፡ ስቃይ፡ ሰብአዊ መብት ገፈፋ፡ ሙስና መቆም አለበት።” ለዚህም ነው፡ በዚህ ባሳለፍናቸው ጥቂት ሳምንታት ውስጥ ኦባንግ፡ በወዳጆቹ ረዳትነት ከዋሽንግተን ኦታዋ፡ ከቶሮንቶ ዳላስ ተንቀሳቅሶ በአወሳ፡ በቴፒ፡ በአኝዋክ፡ በኦጋዴን፡ በአፋር በቤንሻንጉል፡ በአምቦ፡ በጅማ፡ በአዲስ አበባ፡ በቦረና በሌሎችም ቦታዎች የተፈጸሙ የዘር ማጥፋትን በሺሆች የሚቆጠሩ ማስረጃዎችን ሰብስቦ፡ ለጄኖሳይድ ዋች
ፕሬዚዳንትና ይሄንን ጉዳይ በነጻ ለያዙት አራት አለም አቀፍ ጠበቆች አስተላልፈዋል። ማስረጃማሰባሰቡ ስራም ይቀጥላል ብሏል። ኦባንግ የካናዳና የአሜሪካ መንግስታትንም መጎትጎቱን ቀጥሏል። ኦባንግ እዚህ ይገኛል።
የኔ ሀሳብ እንግዲህ እንዲህ እንደሚከተለው ነው። ትግላችን ግቡን የማይመታበት አንዱ ምክንያት “የሙሉ ጊዜ ጠላትን በትርፍ ጊዜ ስለምንዋጋ ነው።” እንደ ኦባንግ ያለ ሰው ግን የኢትዮጵያን ጉዳይ የትርፍ ጊዜው ስራ አላደረገውም። የሙሉ ጊዜ ጉዳዩ ነው። ይሄ ግን አይቀጥልም። ኦባንግ የኛን እጅ ይፈልጋል። ይሄንን አባንግ አላለኝም። ግን ባይለኝም አውቀዋለሁ። ኦባንግ የረዱትንና ጉዞውን የሸፈኑለትን ሁሉ አመስግኗል። ኦባንግ ራሱን ከሰጠ፡ እኛ ደግሞ ከራሳችን መለስ፡ ያለንን ልንሰጥ ግድ ይሏል። ተራ ገብተን፡ በወረፋ ኦባንግን ማፍጋት አለብን። ኪሳችንን ይጭነቀው እንጂ። እንደኦባንግ ያለ ማንም የለም አልልም። ግን እንደኦባንግ ያለ ማንም አይታየኝም።
የመጀመሪያው የሰው ፍልሰት መነሻ የኢትዮጵያ መሬት መሆኑን ትተን የዛሬው ዘመነኛው ትውልድ ፍልሰት ብንመለከት ካለፋት አርባ አመታት ጀመሮ ኢትዮጵያዊያን የማንኖርባቸው የዓለም ክፍሎች በጣም ጥቂት መሆናቸው ግልጽ ነው። የዚህ ሁሉ ፍልሰት መነሻው የሀገራችን የረጋ የፖለቲካ ስርዓት አለመኖር የፈጠረው ችግር መሆኑ የታወቀ ነው። አሁንም ሁኔታው ባለመስተካከሉ የተነሳ ያልወጣው ለመውጣት የማያደርገው ጥረት የለም። የወጣው አይመለስም ምን አይቶ ይመለሳል መንስ ይጠብቀዋል።በቦሌ ተደግሶለት ከተሸኘው ጅምሮ በባሌ፤በሀረር፤ በጎንደርና በሞያሌ የሀገራችን ጠረፎች ነብሱን በጨርቁ ቋጥሮ በእግሩ ኳትኖ ሶማሊያ፤ ሱዳን፤ኬንያ፤ጅቡቲ፤ ግብጽና የመን የገባውን ቀዳማዊ የዘማናችን ስደተኛ “ሀ” ብለን በእነዚህ ሀገሮች አሸጋጋሪነት ወደ አሜሪካ ካናዳ አውስትራሊያ ኤሽያና አውሮፓ የፈለሰው ኢትዮጵያዊ ቁጥር ቀላል አደለም።
ይህ ሁሉ ትውልደ ኢትዮጵያዊ ዛሬ ከጥቂት የአቶ መለስ ዜናዊ ጥቅም ተቋዳሾች በስተቀር ያለምንም የፆታ፤የሀይማኖትና የቋንቋ ልዬነት የተለያየ የፖለቲካ አመለካከት ቢኖረውም ሀገር ቤት የሚኖረው ሕዝብ ብሶትና መከራ በጋራ ይሰማዋል። የሕዝቡ በችግር፤ መጎሳቆል፤ መራቡ፤ መጠማቱ የመኖር ዋስትናው መመናመኑ አሁንም ሰላም ይነሳዋል።በተለይም የሀገሪቱ ብሄራዊ ደህንነትና ሉዓላዊነት ላይ የወያኔ አገዛዝ የሚከተለው የተንሸዋረረ አረማመድ በፍጹም የሚደገፍ ጉዳይ አይደለም።እንደዚሁም በፖለቲካ አመለካከታቸው የተነሳ ለተገደሉ፤ለተገረፉ፤ ለተንገላቱ፤ ለታሰሩ፤ብሎም ከቤት ንብረታቸው የተፈናቀሉ በተጨማሪ በሥራ ሂደታቸው ዋስትና ያጡ ወገኖች የሰቆቃቸው መንስኤ የሆኑ የወንጀሉ ፈጻሚና አስፈጻሚዎች ሁሉ በነጻ ፍርድ ቤት እንዲዳኙና ለፈጸሙት ጭፍጭፋ ተገቢ የሆነ ፍርድ እንዲያገኙ ይጠይቃል።
የሀገራችን ሕዝብ እነዚህን ጥያቄዎች በነጻ እንዳያነሳ በአባገነኑ መለስ ዜናዊ ቡድን ታፍኖአል።ስለሆነም የዚህ ትውልድ ድምጽና ትክክለኛ የፖለቲካ ስሜቱ መግለጫ ከአፈሙዝ ራቅ ብሎ በነጻነት የሚንቀሳቀሰው፤ በውጭ ሀገር የሚገኘው ትውልደ ኢትዮጵያዊ ነው። ለዚህም ነው የአባገነኑ መንግስት መሪና የቡድኑ አባላት በሚንቀሳቀሱበት ነጻው አለም የተቃውሞ ማእበል የሚንጣቸውና የሚያሽብራቸው።የታደሉት ሀገራት መሪዎች ወደ ውጭ ሲወጡ መጡልን ብሎ በሰልፍና በድግስ የሚቀበላቸው የየሀገራቸው ሰዎች ብቻ ሳይሆኑ የሌላው አለም ሳይቀር እልል ብሎ አቀባበል ሲያደርግላቸው መመልከት ዛሬ ለእኛ ኢትዮጵያዊያን የሚያስቀና እና የተናፈቀ ነገር ከሆነ ከግማሽ ምእተ አመታት በላይ አስቆጠረ።
ኦባማ በዚሁ ጉብኝታቸው ለደጋፊያቸው ሰላምታ ሲሰጡ ካላት ፍቅር የተነሳ እራሷን መቆጣጠር ተስኖአት ዘላ የሳመቻቸውን ወጣት አውሮፓዊ አቶ መለስ ሲመለከቱ ምን ተሰምቷቸው ይሆን? በተቃራኒው እሳቸው በየደረሱበት የበሰበሰ እንቁላልና ቲማቲም የተወረወረባቸውንና እየደረሰቻቸው ያለውን ውግዘት አስታውሰው አወዳድረውት ይሆን? እንደገና ወደ ባራክ ኦባማ ልመለስና በአውሮፓ ጉብኝታቸው ከተጠየቁት በርካታ ጉዳዮች መካከል አንዱ ፕሬዚዳንት በመሆነዎ የሚጸጽተወ ነገር አለ ወይን ተብለው ነበር የተጠየቁት? በሰጡትም ምላሽ ከሁሉ በላይ የሕዝብ አገግሎት እንደሚያረካቸውና በዚህም እንደሚደሰቱ አውስተው ነገር ግን አሉ እንደ ድሮው ያለጥበቃ በነጻነት ወተው ለመግባት አለመቻላቸውን ነበር ፕሬዚዳንት በመሆናቸው ካጡት ነገር በምሳሌነት ያወሱት። ታዲያ መለስስ ይህ እንዴት ተሰምቶአቸው ይሆን ብለን መጠየቅ ይኖርብል። በእርግጥ መልሱ የሳቸው ቢሆንም አወዳድሮ ማየቱ ህሊና ላለው የሚጠቅም እንጅ የሚጎዳ አይደለም።
አቶ መለስ ይህንን እያዬ በቁም እየባነኑ በየቀኑ የቁም ሞት ከመሞት፤ ሞትን አሸንፎ ለታሪክ ፍርድ መቅረብ፤ እራስን ለበደሉት ሕዝብ በይፋ አጋልጦ መታረቅና የህሊና ነጻነትን ከአካል ነጻነት ጋር ደርቦ ማግኘት፤ ወይም ሞትን እየሸሹ ተደብቆ አይቀሬ ሞት መሞት።
የሀገሪቱ የምጣኔ ሀብት ለማሳስደግ ሁሉም በሀገሩ እኩል የመስራትና ጠተቃሚ የሚሆንበትን መርህ መከተል ይጠይቃቸዋል።እነዚህ ሁሉ የተጠራቀሙ የፖለቲካ ጭቆናዎች ናቸው የሕዝባችን ሰላም የነሱት፡ አብሮ በሀገሩ ጸንቶ እንዳይኖር ሰላሙን በመንሳት ለችግርና ለተጎሳቆለ ኑሮ የዳረጉት።ሀገራችን ሳታጣ ያጣች ።ሳትደሕይ የደኽየች የአስተዳደር በደል ቀፍድዶ ለችግር የደረጋት።በአለም መድረክ ብርቱ ሰራተኛ ሕዝብ እንደሌላት ሁሉ ለከፋ ቸነፈር ተዳረገች፤አንደኛው የሀገሪቱ ክፍል ለምርት ተስማሚ እንኳን ባይሆን በሌላኛው ማቻቻል ሲቻል ይህን ከማድረግ ይልቅ የልመና ኮረጆን አንጠልጥሎ በየፈረንጁ ሀገር በር ላይ መቆም ተለመደ ።ልመና ከመዘውተሩ አልፎ እንደ ሕጋዊ መብት በልበ ሙሉነት እና በድፍረት የሚለምኑ ከሀገራችን አልፈው አፍሪካን የሚወክሉ ለማኝ ግዥዎች አፍርትን ቁጭ አልን።አያሳፍርም ማፈር ብቻ ሳይሆ ያሳቅቃል።
በእነርሱ መፍረድ ከባድ ነው የሚሰማቸው ምን ያርጉት በየቴሌቭዥን የሚያዬ ምስል ይህንኑን የሚያጎለምስ ነው።እውነታውን የሚያውቁት ደግሞ የለመና ድርጅት አቋቁመው መደበኛ ሥራ ስለአደረጉት እንዴት አርገው እውነቱን ይናገሩ ያስተባብሉ ባለቤቱ ያላደረገውን ከእነሱ ምን እንጠብቃለን። ሀገራችን ከዳር እስከዳር ለምናውቅ ግን የሚያበሳጭ ሌት ቀን እንቅልፍ የመነሳ ጉዳይ ነው።ምክንያቱም ሳናጣ ያጣን ሆነን በመቅረባችን ነው።
ሰሞኑን በእንግሊዝ ሀገር ለንዶን በተደረገው 20 የበለጸጉ ሀገራት መሪዎች ጉባኤ ላይ የአፍሪካን የልመና ኮሮጆ ይዘው ምጽዋእት እንዲጠይቁ የተላኩት መለስ ዜናዊ ለንዶንን ከረገጡ ጀምሮ ሀገሪቱን ለቆው እስከሚወጡ ድረስ በኢትይዮጵያዊያን የደረሰባቸው ውግዘትና ነቀፌታ ቢያንሳቸው እንጅ የበዛባቸው አይደለም።መለስ አገዛዛቸው በሰብአዊ መብት ጥሰት በጭፍጨፋና በዘር ማጥፋት ወንጀል በኤርትራና በሶማሌ ዜጎች ሳይቀር ተወግዘዋል። የበደኖ፤ የአርባጉጉ፤ የጋምቤላ፤ የጎንደር ኢየሱስ ቤተክርስቲያን ምእመናን፤ የአዲስ አበባ ሰላማዊ ሰልፈኞች እና የኦጋዴን ሰላማዊ ሕዝብ ደም ሲፋረዳቸው ሰነበተ።በቅጥረኝነት ሶማሌ ውስጥ ያፈሰሱት ደም አሁንም ሲጮህባቅቸው መጋፈጥ ተስኖአቸው እንዲሽማቀቁ ሆነ።ገና ነገ ለፍርድ ይቀርባሉ ፍርዱ ቢቻል በሀገረ ኢትዮጵያ ካልሆነ በሄጉ ችሎት የመቅረባቸው ቀጠሮ እየተቃረበ መምጣቱ የማይቀር መሆኑንም የአለማቀፋ የዘር ማጥፋት ወንጀል ተከታታዬ ድርጅት ክስም የቀረበው በዚሁ የጉባኤ ሰሞን በሆኑን መለስንና ግብረ በሎቹን ያሸማቀቀና ያስደነገጠ ተጨማሪ ጉዳይ ነው። ያገሬ ሕዝብ ምንድን ነው ያለው “ሰርጥቆ ከማሰብ እጅን መሰብሰብ፡”
ሕሊና ቢስ ገዥዎች ናቸው። መለስ ሕጻናትን፤ አዛውንቶችን እና ሰላማዊ ሕዝብን በጥይት እያነታጠረ ግባር ግባራቸውን የሚመታ አውሬ ሰራዊት አሰማርተው ወላጆች፤ ቤተሰብ፤ወዳጅና ዘመድ ብሶታቸውን እንኳ እንዳይገልጹ ገድበው ፤የእሳቸው ልጅ የ2ኛ ደረጃ ትምሕርት ስትጨርስ የመመረቂያ ደስታ በሸራተን ሆቴል ደግሰው የጨፈሩ ሰብአዊ ፍጡርነታቸው የሚያጠያይቅ ሕሊና የተሸከሙ ጨካኝና አረመኔ አስተሳሰብ የተላበሱ ፍጡር ናቸው።
የኢትዮጵያ ወላጆች ልጆቻቸውን ትምህርት ቤት ልከው ወደ ቤታቸው ሳይመለሱ በአጋዚ እና በየቦታው ባሰማሯቸው የጸጥታ ሰዎች የጥይት እራት ሲሆኑ ወይዘሮ አዜብ መስፍን ከባላቸው ጋር የልጃቸውን ደስታ በድግስ አጅበው አለማቸውን ቀጩ። እንደነሱ ልጅ ሁሉ በየሜዳው የጥይት ሰለባ ሆነው የወደቁት ልጆች ደስታቸውን እንጂ መከራቸውን ለማየት የማይፈልጉ የሚንሰፈሰፋላቸው አባትና እናት ነበሯቸው። ግን በጨካኝ ግለሰቦች እጅ ወደቁ ይህንን እያወቁ አቶ መለስና ወይዘሮ አዜብ ግን በእነሱ ሬሳ ላይ ጨፈሩበቸው የአርበኝነትና የጀግና ውሎ ውለው በልጃቸው ድግስ አሳረጉት።
ይህ የጭካኔ ሥራቸው ነው በየሄዱበት እየተከተለ፤ ክብርና ሞገሳቸውን እየገፈፈ የሚያሸማቅቃቸው ።የለንዶኑ ኢትዮጵያዊያን ሰላማዊ ሰልፍ ጠያቂዎችም ይህን መሰረት ያደረጉ ጥያቄዎች ነው ያንሱት።ጥያቄው ለማቅረብ ያልቻለው የኢትዮጵያ ሕዝብ ጥያ ቄ መሆኑን ተረድቶ ቀኑ ሳይመሽ ወቅታዊ መልስ መስተት ያሸዋል ።
ሰልፈኞቹ ይዘውት የወጡት በስደት በሚኖሩባቸው አገሮች የገጠማቸውን በደልና የመዋሀድ ችግር አቶ መለስ ብሄራዊ ስሜት ኑሮአቸው እንዲታደጉላቸው ለየሀገራቱ መሪዎች ድምጻቸውን እንዲያሰሙላቸው አይደለም። ተቆርቋሪ የህገር መሪ ያላቸው ዜጎች እኮ እንዲህ አይነት ጥያዜ የማቅረብም መብት ነበራቸው።
ግን እንኳን ራቅ ብለን በጠላትነት የተመደብነውን ይቅርና በየቀኑ የሚቦጠቡጡትን ዜጋ እንኳ መብት የማያከብሩ ናቸው በመሆኑም ከእርሳቸው ምን ተጠብቆ ነው ይህን ጥያቄ ስደተኛው የሚያቀርበው። ይልቁን በአውሮፓ ያሉት ወገኖቻችን ጥያቄ የመታደግ ጥያቄ አይደለም። በባህሪው ከዚህ በራቀና በሀገር ቤት የአቶ መለስ አገዛዝ በህዝቡ እያደረሰ ያለውን በደል እንዲያቆሙ፤የፖለቲካ እስረኞች እንዲፈቱ ፤የጭቆና አገዛዛቸው እንዲያከትም፤ እራሳቸውን ጭምሮ ወንጀለኛ ባለስልጣናት ለፍርድ እንዲቀርቡ፤ የፕሬስ ነጻነትን፡ የመደራጀትን፤ የመናገርን፤የመሳሰሉት ነፃነቶች እንዲያከብሩ፤የህግ የበላይነትን እንዲኖር የጠየቁ ሰልፎች ነበሩ የተደረጉት።መለስ በአካል በተገኙበት ከተደረገው ሰልፍ በተጨማሪ ከአውሮፓ ራቅ ብለው የሚኖሩ ኢትዮጵያዊያንም እንደዚሁ የሻማ ምሽት በማዘጋጀት ያስተላለፉት መልክት ተመሳሳይ አላማ የያዘ የአቶ መለስ መንግስት መልስ ሊሰጥበት የሚገባ ትያቄ ነው።
ከጉባኤው መጠናቀቅ በኃላ አቶ መለስ ጋዜጣዊ መግለጫ ይሰጣሉ ተብሎ በእቅድ የተያዘው መግለጫ በፍርሀትና በስጋት ተሰረዘ።መለስ በምን አንደበትወና በየትኛው ሀቅ ነው ይህንን ነጻ አልም ጥያቄና መልስ የመጋፈጡት ? እርሰወ በጥይት ሲገሉ ሰላማዊ ሕዝብ ደግሞ በየቀኑ በሚያነሳው ሀቅ እየገደለወት ነው። ስንት ጊዜ ይሞቱ ይሆን? አገዛዘወ የህዝብን ጥያቄ ፈርቶ እስከመቸ መደበቅ ይቻለዋል? እንደለመዱት የእርሰወ የቁም እስረኛ የሆኑትን የማስታወቂ ሚኒስቴር ጋዜጠኞች መብት ገፈው የእርሰወን ዲስኩር ብቻ የሚያንቆረቁሩበትን አደንቋሪ መዝሙረወትን ወደ ሚያሰሙበት ኢትዮጵያ ቴሌቭዥንና፡ ራዲዮ መድረክ ሂደው መግለጫ ሰጡ።እዚያም ቤት ቢሆን አፍነው ስለያዙት እንጂ ነጻ መድረክ ቢያገኝ እንዴት እርቃነወትን እንደሚገፈው ፕሬዚዳንት ሆነው ለኢትዮጵያ ህዝብ ለመጀመሪያ ጊዜ በሰጡት ቃለምልልስ የገጠመወትን መቋቋም አሁንም አይረሱትም። የጋዜጠኛ ጉዳይ ሲነሳ የተዳፈነ እሳት ላይ መቆመወትን ለአንድ አፍታ እንኳ እንዳይዘነጉት ያስተነቀቀ መለክት ነው በአውሮፓ አግኝተው የተመለሱት።የሰጡትንም ጋዜታዊ መግለጫ ተከታተልኩት አንድም ስለደረሰበው ውርደት አልተነፈሱም። አወ ማን ተዋርጃለሁ ብሎ ይናገራል ያውም ከአባገነን? ዘበት ነው ከእርሰዎ አፍ ይህን መስማት አይታሰብም። ባይሆን ቴስታ ጥይት ግን ትጥቀወትን ፈተው ነበር።ባይሆንማ በለንደን የስ አት እላፊ ያውጁና በኢባሲ ታጣቂነት ተጠማሪ እንደአዲስ አበባው አደባባይ ለንዶንንም በደም ያጨማልቁት ነበር። ምን ያደርጋል ሳይሆን ለወ ቀረ።በነገር አቀባዮች በኩል ገን ቢያንስ የሰልፈኛውን ዝርዝር እንደደረሰወ ሰለሚገባኝ ፎቶገራፉን እያዬ ይደሰቱ እለወታለሁ።
ኢትዮጵያ የጋራችን በመሆኗ የምንለውን ባይጥማችሁም ቢያንስ አዳምጡት ለሕዝብ በይፋ ባታወጡት እንኳ ቢያንስ በየድርጅቶቻችሁ ተነጋገሩበትና አንድ ደረጃ ላይ ድረሱ የቆማችሁት ሕዝብ ለመምራት ከሆነ ይዝብ የሚለውን ማዳማጥ ተገቢ ይመስለኛል። በአሁኑ ወቅት ብርቱካና መሰሎቿ የኢትዮጵያ ፖለቲካ መለኪያ ሚዛን፤ የብርቱ እናት ተምሳሌት፤የአዲሱ ትውልድ መስታዊት የሕዝብ ተመራጭነት አረአያ መሆናቸውን በመገንዘብ ሁሉም የተቃዋሚ ፖለቲካ ድርጅቶች ፤የሰብአዊ መብት ተሟጋቾች፤ ሴቶች፤ ወጣቾች በጠቅላላም ህብረተሰቡ የብርቱካ የአመቱ ሰው መባል ወካይነቱ እሷን ብቻ አልመሆኑን ተገንዝበን መጭው አመት የጋራ ትግል አመት እንዲሆን በጋር የምንነሳበት ዘመን መሆን አለበት የህዝብና የሀገር ችግር ሊያከትም የሚችልበት የአዲስ የትግል ዘመን እንዲሆን ጥሪ ከቫንኮቨር ካናዳ ይድረሳቹሁ!
ምን ጉድ ነው? የኢትዮጵያን ሕዝብ እንደበርበሬ የሚያቃጥል፣ እንደሚጥሚጣ የሚለበልብ፣ በሕዝብ ላይ በጥላቻ በተመረዘ ስሜት፣ ጨካኝ፣ለጥቅም ሲል የሚሰጠው ውሳኔ የተዛባ፣ የተጭበረበረና በአድለወ ላይ የተመሰረተ ሀገሪቱን የሚጠላ መሪ ላይ የጣለው። እናውቃለን ለተንኮል ስራ በጣም መሀንዲሱ እንደሆኑ ይህ ለእርሰወ ካልሆነ ለማንም ጎጂ ነው። የእርሰወን አላማ በውል ላልተረዱ ብዙወች ከስልጣን እንደተፈናጠጡ ለምን ኤርትራ እንድትገነጠልና ኢትዮጵያን ያለባህር በር እንዳስቀሩ በወቅቱ ብዙም ግንዛቤ አልነበረም። ሳይዘገይ ግን የፖለቲካውን ቀመር ቀድመው የተገነዘቡት ሪፖርተሮች የእርሰወ አላማ ብቸኛ የኢትዮጵያ የበላይ ግዥ የመሆን ፍላጎት ላይ ያተኮረ መሆኑን ይፋ እስከሚያደርጉት ድረስ ።
እየሸጡ ያለውን ቦታ “ጥቅም ላይ ያልዋለ” “ሰው ያልደረሰበት” ነው ይላሉ።ይህ ግን ፈጽሞ ውሸት ነው።በጤነኛ እምሮ ያሉ ኢትዮጵያዊያን በሚገባ ያውቁታል። የሚያደርጉት ተግባር ግን መሬት ማራቆትና አቅመ ደካማና መከላከል የማይችሉ ለዘመናት በአካባቢው የሚኖሩትን ተወላጆች ማፈናቀል ነው። አካባቢው እንኳን በኢትዮጵያዊያን ይቅርና በአለማቀፍ ሕብረተሰብ ሳይቀር የታወቁ ዜጎች የሚኖሩበት ነው። እርሰወና አገዛዝወ እንድታውቁት የሚገባው የሚያካሂዱት ተግባር የአካባቢ ተወላጆች መሬት እንዲጠበቅ የሚለውን አለማቀፍ ሕግ የጣሰ መሆኑን ነው። በተጨማሪ ማን ነው የኢትዮጵያን ግዛት ለሱዳን አሳልፈው እንዲሰጡ መብት የሰጠወት? ይህ የኢትዮጵያዊያን ይዞታ ነው። በኢትዮጵያና በሱዳን መካከል የደንበር ወሰን ማደረግ አያስፈልግም። ወሰኑ ከመቶ አመት በፊት ስምምነት የተደረገበት ጉዳይ ነው። በምን መሰረት ነው የኢትዮጵያን ብሔራዊ ደህንነት የሚጥሱት? ለውጭ ሰዎች ማንም አልያዘውም በሚል ለ35 አመት መሬታቸውን በሊዝ/ውል/ እየሰጡ ያሉት? በስልታዊ አገላለጽ ማንም አይጠቀምበትም፡ ምክንያቱ ግን አገዛዘወ ማርክሲዝም ሌኒኒዝም መርህ አራማጅ በመሆኑ መሬቱን በባለቤትነት ህዝቡ እንዳይጠቀምበት በመከልከሉ የተነሳ ነው።
በ21ኛው ክፍለ ዘመን ሰው ያልደረሰበትና በግል ያልተያዘ መሬት የለም።በተጨማሪ አለማቀፍ ጠበብት እንደሚተነብዬት በሚቀጥሉት ወራት በሚሊዮን የሚቆጠሩ ኢትዮጵያዊያን ለረሀብና ለቸነፈር ይዳረጋሉ። በቁጥሩ ላይ ለመቀነስ ይፍጨረጨራሉ አለያም “በድርቅ” ያመካኛሉ። ምርታማ የሆነ ለም መሬትና የውሃ ሀብት መኖሩን በየትም ቦታ ያስተዋውቃሉ፣ በተቃራኒው እርሰወ የልመና ኮፋዳወትን ይዘው ለምግብ እርዳታ አለማቀፉን ህብረተሰብ ከመቅረበወ በፊት ለምንድን ነው እነዚህ ቦታወች በኢትዮጵያዊያን የማይያዙትና በሚሊዮን ለሚቆጠሩት ችግረኛ ወገኖቻችን ችግር መፍቻ መፍትሄ የማይፈለገው?
አሁን ሕዝቡ ምንም መብትም ድምፅም የለውም። ነገር ግን በሂደት ግን የኢትዮጵያ ሕዝብ ተነስቶ በስማችን እንደዚህ አይነት የመደራደር ወይም በሌሎች ንብረት ላይ ትርፍ የማግኘት መብት የለወትም ማለቱ አይቀሬ ነው። ይህ መንግስት ሲወድቅ በእርሰወ የተደረገው ህገወጥ ውል ብሎም ብሄራዊ ጥቅምን የሚነካ ውል ሁሉ ፉርሽ ይሆናል። ማንም በዚህ ስርአት የለሽ ሂደት ለመጠቀም ነጻነት በጎደለው የሕግ የበላይነት በሌለበትና የሕዝብን ፍላጎት በጨፈለቀ መልኩ የሚዋዋሉ ሁሉ ውድቅ እንደሚሆን ሊገነዘቡና ሊያውቁት ይገባል።
አንደኛ፡ እንዲህ አይነት ውል ለመዋዋል መብት የለወትም፣ የ1997ን ጨምሮ ያለፉትን ምርጫወች አጭበርብረዋል፣እራሰወትን አሸናፊ ብለው አውጀዋል፣በርካታ ሰወችን በአሰቃቂ ሁኔታ ገለዋል፣ 197 ሰላማዊ ሰወችን በጥይት አስረሽነዋል፣በአስር ሺወች የሚቆጠሩ አፍሰው አስረዋል፣ገርፈዋል፣የተቃዋሚ ፖለቲካ ድርጅት መሪዎችን ለ20 ወራት አስረዋል፣197 ሰዎች መገደል በእነሱ አመካኝተዋል እውነታው ግን እርሰወና አገዛዝወ ነው ለዚህ ወንጀል ተጠያቂው ለማጠቃለል ህገ ወጥ መሪ ነወ።
በሁለተኛ፡ ሕገ መንግስቱን ጣሱ፣ ሕዝቡን ጨቆኑ በሌላ በኩል እራስወትን በቡድን 20 የአፍሪካ ወኪል ለመሆን እራሰወትን አዘጋጁ አሁን ደግሞ ኮፐንሀገን በሚካሄደው የከባቢ አየር የመሪወች ስብሰባ አፍሪካን ወክለው ለመገኘት በሂደት ላይ ነወት፣ይጠብቁ በፈጸሙት የሰብአዊ መብት ወንጀል የብዙሀን መገናኛ ትኩረት የሚስብ መሆኑ። ባለፈው የለንደን ቡድን 20 ሊያካሂዱ የነበረውን ጋዜጣዊ መግለጫ በመጨረሻው ደቂቃ እንዲሰርዙ የተገደዱበት ሁኔታ አሁንም ይደገማል። ይኽውም የጋዜጠኞችን ጥያቄ መጋፈጥ ውሸተወን፣ ማታለልወን፣በህዝቡ መካከል የሚፈጽሙትን ሽብር፣ሀገሪቱን በአፈሙዝ ስር ማድረገወን እንዳይጋለጡ ከእውነት ሸሹ። ይህንን ከመጋፈጥ ይልቅ መላ አህጉሩን ባሳፈረ መልኩ መግለጫውን ሰረዙ እውን ኢትዮጵያም ሆነ አፍሪካ እንዲህ አይነት ጋዜጠኞችን የሚፈራ ተወካይ ይሻሉን? አወ በጣም ብልጣብልጥ ነወ “ስርአቱን አውቀውታል” እንዴት ገንዘብ ከምራባዊያን እንደሚገኝ ነገር ግን ያለፈው የውርደት ስራወ በአፍሪካ ጋር ሊጣጣም አይችል ይሆናል።
ሆኖም ስለ አካባቢ አየር የሚያደርጉት ዘመቻ ጋዜጠኖች ስለ ራሰወ የአካባቢ አየር ይዞታ የማይጠይቀወት ይመስለወታል።እስኪ ትንሽ ምሳሌወችን እንወሰድ በኦሮሚያ ቆቃን ተመልከቱ በአፋር ክልል የአዋሽን ወንዝ ወይንም የአቃቂን ወንዝ ሲወርድ ቀይና ሰማያዊ መልክ ይዞ፣ኢትዮጵያዊያን ንጹህ የመጠጥ ውሃ ከማያገኙት የአለም ሕዝቦች ከቀዳሚዎቹ መካከል ናቸው።አሁን ደግሞ አንዳንድ የመርህ ስርአትን የማይከተሉ የውጭ ድርጅቶች በሃገራቸው በአደገኛ መርዝነታቸውና አካባቢን በማበላሸት የተከለከሉትን ኬሚካል በእኛ ሀገር በመጠቀም ወንዞቹን ለተጨማሪ ብክለት እየዳረጉ ነው። በተጨማሪ መጠነ ሰፊ የተፈጥሮ ደኖች ባለፋት አመታት ተጨፍጭፈዋል። አሁን ደግሞ እነዚህ የውጭ ሀገራትና ኩባንያወች ተጨማሪ የደን ምንጠራ በተለገሳቸው የመሬት ይዞታ ላይ ያካሂዳሉ። ይህን እያደረጉ ለምንድን ነው ምራቡን ተጠያቂ የሚያደርጉት።
ኢትዮጵያዊያን አገዛዝወ ከእውነት በራቀ ቅዥት ላይ የተመሰረተ እንደሆነ ያውቃሉ። በኢትዮጵያ መኖር አስጠሊ ሆኗል። በዚህም የተነሳ ብዛት ያለው ሕዝብ አብላጫው ወጣቶች የሚበዙበት ሀገር እየለቀቁ መሰደድ ላይ ናቸው። ባገር ቤት የቀረውም ልክ ቅድመ አያቶቻችን ለምእተ አመታት እንደኖሩት አይነት በህይወት ውጣ ውረድ የሞት ሽረት ላይ ነው። በተቃራኒው ለማስመስል በራሰወት የጎሳ ክልል አምስት ዩኒቨርስቲወች፣በርካታ ጥሩ ሆስፒታሎች፣ የንግድ ተቋማት ፣አሁን ደግሞ 2.5 ሚሊዮን ዶላር ወጭ የወጣቶች ማእከል ለማገንባት እቅድ ይዘዋል።
የኢትዮጵያን የተጠራቀመ ገንዝብና ሀብት ከሌላው ክልል እያጋዙ የአካባቢውን ህዝብ እየደለሉ ነው። ከጠቅላላው ሕዝብ ስሌት ሲሰላ ኢምንት ለሆነ አካባቢ ልዬ ጥቅም ለመስጠት መንግስታዊ ያልሆኑ ድርጅቶች ሳይቀር ሥራና የንግድ መመቻቸት ይደረጋል። በዚህ አይነት የተወላገደ አሰራር የብዙሀን ህይወት ሰቆቃ ውስጥ እየጨመሩ ህይወት ክብዷቸው ምንድን ነው ከነሱ የሚጠብቁት? እንደዚህ ነው መሪ መሆን ያለበት?
ለትግራይ ብዙ ባደሉ ቁጥር የክልሉን ተወላጆች በብዛት በአንድ መስመር ለመያዝ በጣሩ ቁጥር በሌሎች ብሄረሰቦች ላይ የሚያሳድረው ቅሬታና መጠቃትን እየፈሩ በእርሰወ መንገድ እየተጓዙ ነው የሚባል ዘገባ ሲሰሙ በጣም ይወዱታል። በተለይ “የብሄረሰብ ግጭት” ተነሳ ሲባል እርሰወን ሊያስደስት ቢችል እንጅ የትግራይ ተወላጆች በጣም የሚሰጉበት ጉዳይ መሆኑን አላወቁትም። ምንም ይሁን ምን መረጋጋትን የሚፈልጉት ብዙ ናቸው።
እርሰወ በምርጫ 1997 ወቅት እንደተናገሩት ቅንጅት ካሸነፈ በኢትዮጵያ የሚደርሰው ጥፋት በሩዋንዳ ከተፈጸመው በላቀ መልኩ ነው በማለት ሽብር ነዙ፤ በህዝቡ ላይ ፍራቻ ለመፍጠር የቅንጅት ተመራጮችን “በዘር ማጥፋት ሙከራ” ወነጀሉ። ሀቁ ግን እርሰወ የፈጠሩት ገዳይ ቡድንና እንደ በረከት ስምኦን ያሉ ተባባሪዎች ያከናወናችሁት ጥፋት ነው። የዚሁ ጥፋት ፈጻሚወች አሁን በሀገሪቱ እንደልባቸው ይኖራሉ፣ ልቅ ወጥተዋል። ነገር ግን ለፈጸሙት ወንጀል በሃላፊነት ከመጠየቅ አያማልጡም።
ሌላው ከትግራይ የመጣች ሴት የነገረችን ታሪክ ባጭሩ እነሆ፣” ትግራይ በመወለዴ ብቻ በደርግ ዘመን ገጣይ ተብዬ መገለል ደርሶብኝ ነበር።አሁን ደግሞ ህወሃት የደርግ አቀንቃኝ ይለኛል።ይህ አይነት ጥላቻ በደርግ እንደነበረው አዙሪት ውስጥ ነው ያለው ደርግ በጣም የጀርባ ውጋት ነበር በትግሬዎች ላይ ጥላቻ ነበረው። በወያኔና በትግራይ መካከል ልዬነት ሳያደርጉ፣ አሁንም ወያኔ ከነገሰ በኃላ ተመሳሳይ ነው፤ አማራን እንድንጠላ ይሰብኩናል፣አማራዎች ስልጣንና ሀብት በአንድ ላይ ይዘው ይጨቁኑን እንደነበር በየቀኑ በፀረ-አማራ ቅስቀሳ አምሮአችን አበላሽተውታል።”
“ወያኔ ስልጣን በጨበጠ ወቅት ሁላችንም ትግሬወች ከእርሱ ጎን እንድንሰለፍ ጠብቀው ነበር። ይህን ያላደረጉ “የውጭ” ተብለን እንመደባለን። የመጀመሪያው የወያኔ ጥቃት ሰለባ ግን የትግራይ ህዝብ ነው። ህወሀትን ባለመደገፍ የተገደለ፣የተገረፈና የተጋዘ የትግራይ ተወላጅ ነው።ህወሃት ስልጣን ሲይዝ ከእርሱ ጋር መስራት ቀጥየ ነበር።ነገር ግን በህግ አይን ስመዝነው ሚዛን ሊደፋ አልቻለም በተጨማሪ ድርጅቱ እኔን “ጥሩ ትግሬ” አይደለችም ወደማለት መሸጋገራቸውን ተረዳሁ፣ በዚህ የተነሳ ሀገሩን ትቼ ወጣሁ። አሁን ሌሎች ኢትዮጵያዊያን ጋር ችግር የለብኝም፣ ሲያገኙኝ ቆም ብለው ያወሩኛል፣ ያጫውቱኛል። ትግሬወች ይህ መንግስት ለትግራይ መጥፎ መሆኑን ያውቃሉ። ብዙዎች ምርጫውንና የብርቱካንን መታሰር አውግዘዋል።ጥሩ ሰላም ፈላጊና ኢትዮጵያ ነጻነት እንዲኖር የሚፈልጉ ትግሬዎች ቁጥር የትዬ ለሌ ነው። በኢትዮጵያም ነጻነት እንዲኖር የሚፈልጉ የአኢትን ከወያኔና ከትግራይ ደጋፊ የለውም ብለው እንዳይገምቱ ።ንቅናኤው ከሁሉም ህብረተሰብ ድጋፍ አለው። የእናንተ መልክት “ሁላችንም ነጻ ካልወጣን ማናችንም ነጻ አይደለንም” የሚለው መርህ ወያኔን ጨምሮ ሁሉንም ኢትዮጵያዊያን የሚያደርስ ነው። ምክንያቱም የወያኔ ደጋፊዎች ነጻ አይደሉም “ከብሄረሰብ በፊት ሰብአዊነት”ይህም ለእኛ ለትግሬዎችና ወያኔም ሰው በመሆኑ ይደርሰዋል። ለኢትዮጵያዊያን ንገሯቸው ትግሬዎችን በመደዳ ከወያኔ ጋር መፈረጅ የትግራይ ተወላጆችን ከወያኔ ጋር ይበልጥ ሙጥኝ እንዲሉ ያድረጋል እንጂ ኢትዮጵያን አይጠቅምም ምክንያቱም ትግሬዎች የመውጫ በር ይዘጋባቸዋል።
ትግሬወችን በስርአት ቅረቧቸው በአስፈላጊው ሁኔታ ከእኛ ጋር አብረው እንዲሰሩ ተቋቋሟቸው የአኢትን መርህ በሁሉም ኢትዮጵያን እንዲደርሳቸው ትኩረት ሊደረግ ይገባል። አገዛዙን ሙጥኝ ብሎ የያዘውን አስተሳሰብ መፈረካከስ ከተፈለ ይህ ዋናው ብልሃት ነው። በእርግጥ የተሻለች ኢትዮጵያን ለማየት የምንሻ ከሆነ ይህ መርህ በተገቢው ሊተኮርበት ይገባል”
በእኛ በኩል አሁን እየነጎዱ ያሉበትን የአሰራር ጎዳና ይቀይራሉ የሚል ምክንያት የለንም። ነገር ግን ሁሉ እርምጃወ ለራሰወ ሕልውና እና ጥቅም ብቻ ነው ሁኖም ይህ ጉዞ ግን በረጅሙ ሲመዘን ትግራይን ጨምሮ ለኢትዮጵያ ህዝብ በጣም ግልጽ የሆነ አደጋ አለበት። በመሆኑም ይበልጥ ግልጽ ለመሆን እኛ የአኢትን አባላት ስለእርሰወና አገዛዝወ ብዙ አፍራሽ ነገር እንላለን ይህን ስንገልጽ በዚህ ደብዳቤ ብቻ አይደለም በጽሁፍ፣በንግግር፣በደብዳቤወች፣በሰላማዊ ሰልፎች እንደዚሁም ወስጥ ለውስጥ ከኢትዮጵያዊያንና ከውጭ ሰወችና ድርጅቶች ማለት ከአለማቀፍ የወንጀለኞች ችሎት፣ከአሜሪካ ምክር ቤት፣ከእንግሊዝ ፓርላማ፣ ከየሀገራቱ ውጭ ጉዳይ ሚኒስትሮችና የመንግስታት ባለስልጣናት፣ወሳኝ የፖሊሲ ሰጭወጭ እና ከመገናኛ ብዙሀን ጋር እንጻጻፋለን። ይህን ስናከናውን ግን በመረጃ ላይ ተመስርተን መሆኑን ልናረጋግጥለወ እንወዳለን። በማንኛውም ጉዳይ ስህተት ከተገኘብን ይቅርታ እየጠየቅን ለማረም ዝግጁ መሆናችንን እናረጋግጣለን ።
እንደሚያውቁት የአዲሲቱ ኢትዮጵያ የትብብር ንቅናቄ /አኢትን/ የተቃዋሚ ቡድን አይደለም።በአንጻሩ መንግስተወ በህዝቡ ላይ የሚያደርስበትን የመብት ጥሰት መከላከልና ማጋለጥ፣ ስህተት የፈጸሙ እንዲታረሙ፣ የማይታረሙ ከሆኑ በህግ እንዲጠየቁ የማድረግ ሂደት ተግባራዊ እንዲሆን መስራት ነው። ስለሆነም ዋናው ግባችን የእርሰወን ስልጣን መንጠቅ አይደለም። ነገር ግን ከሰብአዊ መብት ጥሰት፣ ከአምባገነን አሰራር፣ ከጎሳ ጥላቻ አገዛዘወ እንዲታርም እውነታውን ለህዝብ ማሳየት ነው። አገዛዘወ የዘር ማጥፋት አካሂዷል፣በሰብአዊነት ላይ ወንጀል ፈጽሟል፣ አሁንም እንደቀጠለነው። በመከላከያ ጦሩ በታህሳስ ወር 1996 በአኝዋክ ላይ የተጀመረው ዘር ማጥፋት ያባራው ሰራዊቱ ፊቱን ወደ ኦጋዴንና ሶማሊያ ሲያዞር ነው። እርሰወ በሚጋባ እንደሚያውቁት በፌደራሉ የአካባቢ ጉዳዮች መስሪያ ቤት አዝማችነት በአኝዋክ፣ በኦጋዴ፣ በአፋር፣ በኦሮሚያ ከዚህም በተጨማሪ በብዙ የሀገሪቱ ክፍሎች ይህንን ጥፋት ያስፈጸሙት አገዛዝወን ስለተቃወሙ ብቻ ነው። አኝዋክን በተመለከተ ዘመቻው የነዳጅ ዘይት ሀብት ጥቅም የጨመረ ነው። ልክ የኦጋዴን ነዳጅና ዘይት ፍለጋ አይነት ማለት ነው።ብዙ ኢትዮጵያዊያን በነዳጅ ፍለጋው ተቃውሞ የላቸውም ነገር ግን የአካባቢው ነዋሪወችን የደህንነት ዋስትና ያስጠበቀና በሀብቱም ተገቢ የሆነ ተጠቃሚነትን ሚዛን ውስጥ ያስገባ ተግባርና ውል እንዲኖር ያስፈልጋል። ጉዳዬ ግን ይህ አይደለም የእኛ ስጋት የእርሰወ አመራር “ካገኘሁት ምንም ይሁን” የሚል ለእርሰወ ጠቀሜታ ብቻ በሚያመች መንገድ በመላ ሀገሪቱ የዘረጋው የሀብት ማጋበስ ስምምነት ነው።
ምንም ነገር ቢሰሩም እርሰወንና የከበቡወትን ሰዎች የምናየው ሁላችሁም አምላክ በአምሳሉ በቀዳሚ ከፈጠራቸው ሰብአዊ ፍጥሮች ጨምረን ነው።እንደ ኢትዮጵያ ያለ 80 ሚሊዮን ህዝብ መሪ በመሆነወ ይህ ምርጫ በህዝቡ ላይ ታላቅ ተጽእኖ አለው።ብቸኛው የችግር መፍትሄ ጥሩ የሆነ ውሳኔ መስጠት ብቻ ነው። ይህ ምርጫ ለሀገሩቱም ጭምር ጠቃሚ ነው። ብለን እናምናለን ይህን ሀሳብ ቢረዱት በጣም ጥሩ ነው። ነገር ግን አሁን ባለው ሕግ ተብዬ ይዞታ አይነውን ጨፍነው ከቀጠሉ ከባድ ስህተት ነው። በጣም ከመዘግየቱ በፊት ለኢትዮጵያ የሚያደርጉትን ጥሩ ነገር ያሰላስሉ ያስቡበት አሁን ባለው ለመቀጠል ከፈለጉ የራሳችን እርምጃ በኢትዮጵያ የፍትህ ስርአት ወይም በአለማቀፍ ወንጀለኞች ችሎት አማካኝነት ከህግ ፊት ቀርበው እንዲዳኙ ለማስቻል ትግላችን ይቀጥላል። በኮፐንሀገን አሁንም አርማችን አንስተን እንጠብቀወታለን፣ ኢትዮጵያዊያንን በጋዜጣዊ መግለጫ እንዲጋፈጧቸው እየጋበዝን ግብዛችን ለእርሰወ እንጂ ለወኪለወ አለመሆኑንም ይረዱልን።
የማይታሰበውን ይስሩ ህዝቡ በእርሰወ ተማሯል። ምሬቱም ከበቂ በላይ ነው። ለሁሉም ጥቅም ሲባል የእርሰወ እርምጃ ለውጥ ያመጣል።ለቂም በቀል የአሰፈሰፉትንም ሳይቀር ያቀዘቅዛል።ብዙ ነገር ሊሰሩ ይችላሉ ነገር ግን አሁንም እንደሚጠበቀው የኢትዮጵያን ህዝብ በኃይል መግዛት ከመረጡ ከገጠመወት ችግር መውጫ እንደሌለወ ይወቁ።
ኢትዮጵያውያንም ለፈጸሙት ወንጀል ተጠያቂ ያደርጉዎታል። በእርሰወ ዙሪያ ያሉና ለኢትዮጵያ ውድቀት አስተዋጾ ያደረጉ በነቂስ ተለይተው ይታወቃሉ በህግ ፊትም ተጠያቂ ይሆናሉ። ነገር ግን ያተረፉት መጥፎ ስምና ዝና ለመቀየር የሚከተሉትን እርምጃ እንዲወስዱ ሀሳብ እናቀርባለን፤
በ87 ዓመት ዕድሜአቸው ባለፈው ሣምንት ያረፉትን የቀድሞዋን የእንግሊዝ ጠቅላይ ሚኒስትር ማርጋሬት ታቸርን የአደባባይ የክብር አሸኛኘት ለመከታተል በሺሆች የሚቆጠሩ ሰዎች ዛሬ በለንደን አደባባዮች ላይ ተኮልኩለማርጋሬት ታቸር ተሸኙበምዕራብ ኢትዮጵያ ቤንሻንጉል ጉምዝ ክልል የሚኖሩ የአማራ ብሄር አባል የሆኑ አርሦ አደሮች «ለዓመታት ከኖርንበት እየተፈናቀልን ነው፤ መድረሻ ግን የለንም» ሲሉ አቤቱታ እያሰሙ ነው፡፡
ዶ/ር መሰለ ኃይሌ፣ የካንትሪ ክለብ ዴቨሎፐርስ ዋና ሥራ አስኪያጅ
ዶ/ር መሰለ ኃይሌ የምህንድስና ሙያ ባለቤት ናቸው፡፡ ከዩኒቨርሲቲ መምህርነታቸው በተጨማሪ፣ ኤምኤች የተባለ የዲዛይን ኩባንያ አላቸው፡፡
ካንትሪ ክለብ ዴቨሎፐርስ የተባለውን የሪል ስቴት ኩባንያም በሥራ አስኪያጅነትና በባለድርሻነት ይመራሉ፡፡ ከሰሞኑ በሪል ስቴት ዙርያ ከሚታየውና ከነገሠው የሥጋት ድባብ ጋር በተያያዘ፣ እንዲሁም መንግሥት ያረቀቀውን የሪል ስቴት አዋጅ በተመለከተ ዶ/ር መሰለን ብርሃኑ ፈቃደ አነጋግሯቸዋል፡፡ 
ሪፖርተር፡- በኢትዮጵያ የሪል ስቴት ዘርፍ በጥቅሉ ምን ይመስላል? እስካሁንስ እንዴት ነበር የተጓዘው?
ዶ/ር መሰለ፡- ሪል ስቴትን በሁለት ለይቶ ማየት ይሻላል፡፡ የመኖርያ ቤት የሚሠራና ማንኛውንም ሕንፃ የሚሠራ ሪል ስቴት ተብሎ በሁለት ክፍሎች ይመደባል፡፡ ከመኖርያ ቤት ውጭ ያሉት በአብዛኛው ሕንፃ ገንብተው ለቢሮና ለሌሎች ሥራዎች ለማከራየት የሚሠሩ ስለሆነ፣ በዚህ በኩል ምናልባት ከኪራይ መወደድና ከዚያ ጋር የተያያዘ ካልሆነ በቀር ብዙ አስተያየት የሚነሳበት ላይሆን ይችላል፡፡ ዋናው የመነጋገርያ ጉዳይ የሚመስለኝ ግን በመኖርያ ቤቶች አካባቢ ያለው የሪል ስቴት ልማት ነው፡፡ 
እንደ እኔ ግንዛቤ፣ በዘመናዊ ሁኔታ የሪል ስቴት ልማት ኢትዮጵያ ውስጥ የተጀመረው በቦሌ ሆምስ ቤቶች ግንባታ ይመስለኛል፡፡ የቦሌ ሆምስ በጊዜው በውጭ ኩባንያ የተሠራ ነው፡፡ ከዚያ ውጭ ግን በዚህ ሁኔታ በድሮ ጊዜ የነበረና ይኼ ነው የሚባል ጠንካራ ሪል ስቴት አላውቅም፡፡ ደርግ የግሉን ዘርፍ የማይደግፍ ስለነበረም ጭምር ነው፡፡ ኢሕአዴግ ከገባ በኋላ በስፋት ሪል ስቴት በሚባል ደረጃ የጀመረው አያት የመኖርያ ቤቶች ግንባታ ድርጅት ነው፡፡ አያት በሰፊው ሠርቷል፡፡ ስለጥራትና ስለመዘግየት አንዳንድ ነገሮች ቢኖሩም፣ ብዙዎችን የቤት ባለቤት አድርጓል፡፡ ለበርካቶችም የሥራ ዕድል ፈጥሯል፡፡ ከዚያ በኋላ ባለፉት አሥር ዓመታት ከመቶ በላይ የሆኑ የሪል ስቴት አልሚዎች ተፈጥረዋል፡፡ እኛ ባደረግነው የዳሰሳ ጥናት በንቃት የሚሠሩ አሥር ቢሆኑ ነው፡፡ አዲስና ገና እየተጀመረ ያለ ዘርፍ ነው ብዬ አስባለሁ፡፡ 
ሪፖርተር፡- ከመቶ ያህል ሪል ስቴት አልሚዎች አሥሩ ብቻ ንቁ ተሳትፎ አላቸው ማለት ምን ማለት ነው? ሌሎቹ እየሠሩ አይደለም ማለት ነው?
ዶ/ር መሰለ፡- በጣም ትንሽ ሥራ እየሠሩ ነው ወይም ከቁጥር የሚገባ ሥራ አልሠሩም ለማለት ነው፡፡ 
ሪፖርተር፡- ይኼ ቁጥር በራሱ ሕዝቡ ላይ የሚፈጥረው ጫና አለ ለማለት አይቻልም? ለነገውስ ምን ዓይነት ገጽታ ይኖረዋል?
ዶ/ር መሰለ፡- እኔ በትክክል እንደምረዳው፣ ከሪል ስቴት ጋር ውለታ የገባ ሰው ያን ኩባንያ በቅርብ መመርመር አለበት፡፡ ምን እየሠራ ነው? እስካሁን ምን ሠርቷል? አሁንስ ምን ላይ ነው? ማሽነሪ፣ መሬት፣ ገንዘብ አለው ወይ? ሠራተኛ ይዟል ወይ ብሎ መመርመር አለበት፡፡ ቢቻል ባይዘገይ፣ ቢዘገይም ሠርቶ እያስረከበ ነው ወይ ብሎ መጠየቅ ያስፈልጋል፡፡ ቤት ለመሥራት ምንም ብቃት የማይኖረው ከሆነ ግን ገንዘባቸውን ከባንክ ወለድ ጋር የሚወስዱበትን አግባብ ማዘጋጀት ተገቢ ነው ብዬ አስባለሁ፡፡ እነዚህ ከሌሉ ሪል ስቴት የለም ማለት ነው፡፡ ገንዘቡ እንዳለ ባለበት ኪሣራ ውስጥ መግባቱን ቢያውጅ እኮ ያንን ገንዘብ ማግኘቱ ይቸግር ይሆናል፡፡ 
ስለዚህ እኔ የማቀርበው ሐሳብ ቤት የገዙ ሰዎች ተደራጅተው፣ ቦርድ ፈጥረው፣ ቦርዱ ከሪል ስቴቱ ጋር እየተገናኘ ገንዘቡ የት እንዳለና የተሰበሰበው ምን ያህል እንደሆነ መጠየቅ አለባቸው፡፡ መብቱ ነው፡፡ ምንም እንኳ እኔ ያለኝ ባለድርሻ አንድ ብቻ ቢሆንም የምንሠራው የሰውን ገንዘብ እየሰበሰብን ስለሆነ አንጠየቅም ማለት አንችልም፡፡ በራሳችን ተነሳስተን ይኼን ለማድረግ እየተንቀሳቀስን ነው፡፡ ሁሉም ይኼንን ቢከተልና ሪል ስቴቱ የት ላይ ይገኛል የሚለውን ቢያውቅ መልካም ይመስለኛል፡፡ የተዋዋለውን ውል በጥንቃቄ ቢመረምርና ክፍተቱ የት ጋ እንደሆነ ቢያይ ተገቢ ነው፡፡ በዚህ ላይ በሚያማምር ማስታወቂያ አለመታለል ነው፡፡ ማስታወቂያ ምንም ማለት ነው፡፡ በአዲሱ አዋጅ የማስታወቂያ ሕግ ወጥቷል፡፡ ዋናው ነገር መሬት እንዳለው፣ አቅሙ እንዳለውና ያስረከበው ቤት እንዳለ ለማረጋገጥ መቻል ነው፡፡ ከአሁን በኋላ ማስታወቂያ ማስጠየቅ ስለሚጀምር የሌለ ነገር ማቅረብ ይቀራል፡፡ 
ሪፖርተር፡- መንግሥት እንደ እናንተ ያሉትን ኩባንያዎች ወደ ዘርፉ ሲያስገባ የቤት አቅርቦት ችግርን እፈታለሁ ብሎ ነው፡፡ ሪል ስቴቶች ምን ያህል አስተዋጽኦ አደረጉ?
ዶ/ር መሰለ፡- ከፍተኛና መካከለኛ ገቢ ያላቸው ሰዎች በየትኛውም አገር እንደተለመደው በሪል ስቴት አልሚዎች በኩል ቤት ያሠራሉ፡፡ እዚህ አገር ይኼ አሠራር ስላልነበረ የቤት ሥራ ከባድ ሆኖ ይገኛል፡፡ አንድ ሰው በግሉ መሬት ፈልጎ፣ በራሱ አሸዋ ገዝቶና ሰው ቀጥሮ ሲያሠራ ከፍተኛ የገንዘብና የጊዜ መባከን ያስከትልበታል፡፡ በመሠረቱ ሪል ስቴቶች በብዛት ለማምረት፣ በሥርዓት ለማትረፍ፣ ቤቶችን በተሻለ ጥራት፣ ፍጥነትና በተሻለ ዋጋ ለማቅረብ እንደሚመጡ ነው እሳቤው፡፡ ከዚህ በተረፈ ደግሞ ተበታትኖ ያለውን የቤት አሠራር፣ ግብር ከፋይነትን ወደሚያስከትል፣ ሠራተኞችም በተከታታይ ቀጥሮ ወደሚያሠራ ተቋምነት እንደሚያደርስ ነው የሚታሰበው፡፡ ባለፉት አሥር ዓመታት የነበረው የሪል ስቴት ሁኔታ ግን አዲስ የጀመረ ከመሆኑና ከሌሎች ምክንያቶች አኳያ የታሰበውን ግብ አልመታም፡፡ ለዚህ ሪል ስቴቱ፣ መንግሥትና ቤት አሠሪው የሚካፈሏቸው ችግሮች አሉ፡፡ ባንኮችም አንዴ ሲያበድሩ ሌላ ጊዜ ሲተው፣ ከውጭ ምንዛሪ አቅርቦትና ከሲሚንቶ ጋር በተያያዘ የተፈጠሩ ተደራራቢ ችግሮች ነበሩበት፡፡ በግለኝነት አመለካከትም ተወሳስቦ የተከለው መስመር ላይ ሊደርስ አልቻለም፡፡ 
ሪፖርተር፡- ከቅርብ ጊዜ ወዲህ የምናያቸው ነገሮች ሰው በሪል ስቴት ላይ እምነት እንዳይኖረው የሚያደርጉ ናቸው፡፡ መንግሥትም ጠበቅ ያለ አዋጅ ወደማውጣቱ እየሄደ ነው፡፡ አሠሪዎች ቤት በጊዜው ማግኘት አለመቻል ብቻ ሳይሆን ገንዘባቸውን ወደማጣቱ ደረጃ መድረሳቸውን እየተናገሩ ነው፡፡
ዶ/ር መሰለ፡- ሪል ስቴት ገና ጀማሪ በመሆኑ ነው፡፡ በሌሎች አገሮች ወይ ከራሱ አሊያም ከሞርጌጅ ሥርዓት ከፍተኛ ገንዘብ ይዞ የሚነሳና አሠሪው ገንዘብ በሚገባ ኖሮት የሚነሳ በመሆኑ የሲሚንቶ፣ የማቴሪያል አቅርቦት፣ የኤሌክትሪክ፣ የውጭ ምንዛሪ አቅርቦት ሁሉ በተረጋጋ ሁኔታ ኖሮ ሲሠራ፣ ዘርፉ በተረጋጋ ሁኔታ እንዲሄድ መጠበቅ ተገቢ ይሆናል፡፡ ኢትዮጵያ ውስጥ ይኼ ሁሉ የለም፡፡ የሞርጌጅ ሥርዓት የለም፡፡ ባንኮች ዛሬ ያበድራሉ፤ ነገ ይተውታል፡፡ ሲያበድሩም አንዴ 30 በመቶ ሌላ ጊዜ 50 በመቶ አምጣ ይላሉ፡፡ ይኼ ሁሉ ጫና ፈጥሯል፡፡ የሪል ስቴት አልሚው ብዙ ቢሊዮን ብሮችን ይዞ መነሳት አለበት፤ ካልሆነ ደግሞ ከሰዎች መሰብሰብ አለበት፡፡ የሪል ስቴት አልሚ ሆኖ በቢሊዮን ብር የሚቆጠር ካፒታል ይዞ የጀመረ የለም፡፡ 
የዕቃ፣ የመሬት ሊዝ ከፍሎና የኮንስትራክሽን ማሽነሪዎችን ይዞ ከሰዎች ገንዘብ በመሰብሰብ የጀመረ ነው፡፡ በሰዎች በኩል እንደተፈለገው የመክፈል አቅም አይታይም፡፡ የመድከም ነገር አለ፡፡ ይህ ስለሆነ በሪል ስቴት ዘርፍ ልምድ ባለመኖሩና ጠንካራ ሥርዓት ባለመኖሩ ምክንያት ችግሮቹ ተፈጥረዋል፡፡ እነኚህ ግን መፈታት የሚችሉ ችግሮች ናቸው፡፡ የሪል ስቴት አልሚውና ባለቤቶቹ በግልጽ እየተነጋገሩ፣ ለዋጋ ንረቱና ለሌላውም መፍትሔ እየሰጡ ከሄዱ መዘግየት ቢኖር እንኳ መፍትሔ ያለው ነገር ነው፡፡ በሌላ አግባብ ያነሳኸው ገንዘብ ማጣት የተለየ ችግር ነው፡፡ ማንኛውም አልሚ መሬቱ ሊኖረው ይገባል፡፡ ቀጥሎ ገንዘብ ከሰው ከሰበሰበም ሰውዬው አልፈልግም፣ ይቅርብኝ ባለ ጊዜ ገንዘቡ ወዲያውኑ ሊመለስለት ይገባል፡፡ ውለታም ሊኖራቸው ይገባል፡፡ መሥራት ቢያቅተው ምን ይቀጣል? ምን ይሆናል የሚል ግልጽ ውለታ ሊኖራቸው ይገባል፡፡ ከዚህ በላይ ግን ገንዘብን የማጣት ነገር ከመጣ በአገሪቱ ፍትሐ ብሔር ሕግም በወንጀልም ምላሽ የሚያገኝ ነው፡፡ በአገሪቱ በቂ ሕጎች አሉ፡፡ አሁን ደግሞ እነዚህን ችግሮች ሊያስቀር የሚችል አዲስ ረቂቅ አዋጅ ወጥቷል፡፡ እኔም በረቂቅ ሕጉ ዝግጅት ወቅት ተሳትፌያለሁ፡፡ ይህ ሕግ ሲወጣ ቤት አሠሪው ይበልጥ ከለላ ያገኝበታል፡፡ ብዙውን ጊዜ የሚበደለው እሱ ስለሆነ ማለት ነው፡፡ 
ሪፖርተር፡- ከሰሞኑ አንዳንድ ሪል ስቴቶች ወደ ኪሣራና ወደ መዘጋቱ መሄዳቸውን በመግለጽ አክሲዮን የገዙም፣ ቤት ለማሠራት ገንዘብ የከፈሉም ሥጋት ውስጥ መግባታቸው እየታየ ነው፡፡ መንግሥት የሪል ስቴት ዘርፉን በበቂ ሁኔታ በሕግ ባለማሠሩ የተፈጠረ ችግር አድርገው የሚመለከቱትም አሉ፡፡ ከሰሞኑ የተፈጠረው ሁኔታ ለእናንተ ምንድን ነው ያመጣው?
ዶ/ር መሰለ፡- ከሪል ስቴት ጋር በተያያዘ የኢትዮጵያን ሕግ የምችለውን ያህል ለማየት ሞክሬያለሁ፡፡ የፍርድ ቤት ጉዳይም ስለነበረን ጭምር አይቼዋለሁ፡፡ በዘርፉ ላይ ያለው ሕግ በጣም ጠንካራ ነው፡፡ በፍትሐ ብሔርም አንድ ሰው ውለታ ሲገባ ውለታውን በአግባቡ መፈጸም ወይም ደግሞ ገንዘብ መመለስን በተመለከተ በደንብ ያስቀምጣል፡፡ ወንጀልን በተመለከተም ሆን ብሎ ሰዎችን ለማጭበርበር የተፈጸመን ድርጊትም በአግባቡ ይመለከታል፡፡ ሕጉ ክፍት ነው ብዬ አላምንም፡፡ አሁን የወጣው ረቂቅም በትክክል ቢታይ፣ የተለያየ ቦታ ተበታትኖ የነበረ እንጂ አዲስ ሕግ የለውም፡፡ ራሱ አዋጁ ሁሉንም ሕጎች ሰብስቦ ያስቀመጠ ሲሆን፣ ለሪል ስቴት ዘርፉ የተዘጋጁ አዳዲስ ነገሮችም ተካትተውበታል፡፡ ይኼ ሕግ ቤት ሠሪዎችን ለመደገፍ ተብሎ ይውጣ እንጂ በትክክልና በእውነት ሠርተን ቤት እናስረክባለን ለሚሉ አልሚዎችም አመቺ ነው፡፡ 
በሌላ በኩል ደግሞ ጥቂትም ቢሆን ክፍተትን እየፈለገና ፍርድ ቤት ሄጄ በዚህና በዚያ የተለየ ጥቅም አገኛለሁ የሚለውን ቤት አሠሪም ስለሚያስቆም ለሁለቱም ወገን የሚጠቅም ነው፡፡ ዋናው ጥቅም ግን እምነት ነው፡፡ በሪል ስቴት ዘርፍ የሚሠራውም የማይሠራውም፣ ተቸግሮ ማስረከብ ያቃተውም፣ በቸልተኝነት ያላስረከበውም፣ የሰው ገንዘብ ወስዶ የጠፋውም ሁሉ በአንድ ጥላ እየታየ ጫና ተፈጥሯል፡፡ ከሰሞኑ ሪል ስቴት አይታመንም የሚል አስተሳሰብ ተይዟል፡፡ በእኛ ላይ በግል አልደረሰብንም፡፡ ነገር ግን በአጠቃላይ የሚታየው ሁኔታ ይኼው ነው፡፡ ስለዚህ እንዲህ ዓይነት ሕግ መወጣቱ ለሁለቱም ወገን የሚጠቅም ነው፡፡ በእኛ እምነት ማንም ሰው የለፋበትን ገንዘብ የሚያጣበት ምንም ዓይነት ምክንያት መኖር የለበትም፡፡ በሕግም ባይሆን እንኳ ከርትዕ አኳያም ሲታይ ኢፍትሐዊ ነው፡፡ ቤት የሚሠራ ሁሉ የተመቸው አይደለም፡፡ አንዳንዱ ዕድሜ ልክ አጠራቅሞ፣ በውጭ ያለውም መኪና አጥቦ፣ ፓርኪንግ ሠርቶ የሚያመጣው ገንዘብ ስለሆነ ሊጠበቅለት ይገባል፡፡ በሰው ሕይወት ላይ ከፍተኛ ውሳኔ የሚያስከትል ነው፡፡ እንደ ሸሚዝ ወይም እንደ ኰት ተሳስቼ ገዛሁ ተብሎ የሚታለፍ ቀላል ነገር አይደለም፡፡ 
በአጠቃላይ ሕጉ መኖሩ እምነትን ለመፍጠር ያግዛል፡፡ ቤት አሠሪዎች የሚገቡትን ውለታ በደንብ ማጤን ይኖርባቸዋል፡፡ ቀድመው ገንዘብ የሚከፍሉና የሚያሠሩ ሰዎች ገንዘባቸው ምን ላይ እንደዋለ በቅርብ የመከታተል መብት አላቸው፡፡ መጠየቅም ይኖርባቸዋል፡፡ በየጊዜው ስብሰባ መጥራት አለባቸው፡፡ በቦርድ ተደራጅተው ሪል ስቴቱን በቅርብ እየተከታተሉ እንቅስቃሴ ማድረግ ያስፈልጋል ብዬ አምናለሁ፡፡ በእኛ በኩል ይኼንን ለማድረግ በመጀመርያ ዙር ቤት የተረከቡ ሰዎች ማኅበር ተቋቁሟል፡፡ ቤት ያልተረከቡም ይህ ተቋም ምን እያደረገ ነው? ምን ቸግሮታል? እያሉ የሚሄዱበት አግባብ ቢፈጠር ለሁለቱም አመቺ ነው፡፡ በሌላ በኩል አንድ ሪል ስቴት በኪሣራ የሚዘጋበት ደረጃ ላይ ከመድረሱ በፊት መፍትሔ መፈለጉ ተገቢ ይመስለኛል፡፡ መንግሥትም ከሕግ በፊት በጉዳዩ እየተሳተፈ መፍትሔ ቢሰጥበት ጥሩ ይሆናል ብዬ አስባለሁ፡፡ 
ሪፖርተር፡- የሌላቸውን መሬት እንዳላቸው አድርገው የሚያስተዋውቁ፣ በአጭር ጊዜ እንሠራለን ያሉትን ቤት ከስድስት ዓመት በላይም ቆይተው የማያስረክቡና በሕግም ሲጠየቁ በዘርፉ ላይ አሉ የሚባሉትን ችግሮች እየደረደሩ የሚያጓትቱ አሉ፡፡ ከተገለጹት ችግሮች ውጭ ያሉ መሠረታዊ ማነቆዎች ምንድናቸው? ቤት አሠሪውስ እንዲህ ያሉትን እንዴት ሊቀበላቸው ይችላል?
ዶ/ር መሰለ፡- ሁለት ነገሮች አሉ፡፡ የመጀመርያው ያንን ገንዘብ ወስጄ ሌላ ቦታ እነግድበታለሁ፡፡ ባለሀብት ስለሆንኩ በኪሣራ መዘጋቴን አውጃለሁ፣ መሬት ባይኖረኝም ገንዘብ ሰብስቤ እገዛለሁ በማለት ሆን ብሎ የሚነሳ ካለ ይኼ በጣም አደገኛ ነው፡፡ በአሁኑ ሕግ በወንጀል የሚያስጠይቅ ነው፡፡ ማስታወቂያ ማስነገር አይችልም፡፡ ካደረገውም በሕግ ያስጠይቀዋል፡፡ መሬት ሳይኖረውም ከሸጠ በሕግ የሚያስጠይቀው ነው፡፡ ገና ለገና አገኛለሁ፣ ብሩን ወስጄ አጠቀምበታለሁ ከሚል እሳቤ ከሆነም ወደ ወንጀል ሊሄድ የሚችል ከፍተኛ ጥፋት ነው፡፡ ባልያዘው ነገር ሰውን የማታለል ነገር ነው ማለት ነው፡፡ መለየት ያለበት እውነት ግን አለ፡፡ መሬቱን ይዞ ገንዘቡንም ወደ ሌላ ቦታ ሳይወስድ የግንባታው መዘግየት ክስተት የግድ ነበር፡፡ ማንኛውም ሪል ስቴት ሊወጣው ከማይችለው ችግር ውስጥ የገባበት ወቅት ነበር፡፡ በቀላሉ ማስቀመጥ ይቻላል፡፡ 
ለምሳሌ በ1997 እና 1998 ዓ.ም. ቤት የሸጡ ሪል ስቴቶች የሲሚንቶ ዋጋ ከ69 ብር ተነስቶ 400 እና 500 ብር ገብቶባቸው ነበር፡፡ የብረት ዋጋ ከ3.95 ብርና ከ4.00 ብር ተነስቶ 16 እና 17 ብር ገብቷል፡፡ የጉልበት ዋጋ ከ10 ብር ወደ 30 ብር ገብቶ ነበር፡፡ የውጭ ምንዛሪውና ሌላው ሁሉ ችግር ተደራርቦ ተከስቷል፡፡ ስለዚህ የትኛውም ሪል ስቴት ቃል በገባው ጊዜ ይቅርና ዘግይቶም ቢያስረክብ በእኔ አስተያየት ጥሩ ነው ብዬ አምናለሁ፡፡ እነዚህ ችግሮች እኮ የትኛውንም ሪል ስቴት ሊያዘጉ የሚችሉና የሰውን ኢንቨስትመንት መሀል መንገድ ላይ የሚያስቀሩ ናቸው፡፡ አብዛኞቹ ባንክ አበድራለሁ ስላላቸው የጀመሩ ናቸው፡፡ 30 በመቶ ላመጣ 70 በመቶ፣ 50 ከመቶ ላመጣውም እንደዚሁ እያለ ውል ፈርሞ ለማበደር ባንክ ቃል ገብቶ ነበር፡፡ ነገር ግን መንግሥት የልማት አቅጣጫውን ወደ ኮንዶሚኒየምና ወደ ሌሎች ሲያደርግና ባንክም ሪል ስቴት ቅድሚያ ስላልተሰጠው አላበድርም ሲል፣ ለብርድ ተዘጋጅተው የነበሩ ሰዎች መክፈል አቅቷቸዋል፡፡ 
ሲሚንቶና ብረት አራት አምስት እጥፍ መጨመሩ፣ የቀን ሠራተኛ ዋጋ ቢያንስ በሁለት እጥፍ ማሻቀቡ፣ ባንክም የውጭ ምንዛሪ ከሦስት ዓመት በላይ እየበጣጠሰ መስጠቱ፣ ብድር መታጣቱና በዓለም የኢኮኖሚ ቀውስ ምክንያት ቤት አሠሪዎች መክፈል ያለመቻላቸው ሁሉ ተዳምሮ፣ አንድ ሪል ስቴት ይህንን ሁሉ አልፎ ዘግይቶም ካስረከበ ጥሩ ነው፡፡ መዘግየቱ በትክክል እሠራለሁ ብሎ ለሚነሳ ሪል ስቴት ትልቅ ጉዳት ነው፡፡ ካንትሪ ክለብ በብዙ ዘግይቷል፡፡ በዚህም ከቤት አሠሪዎች ይልቅ በከፋ ሁኔታ ተጐድቷል፡፡ በጣም ብዙ ገንዘብ በመደጐም ነው እየጨረሰ ያለው፡፡ የማንም ሰው ቤትና ገንዘብ እኛ ዘንድ አይቀርም የሚል እምነት ስላለ ብዙ ኪሳራም ቢያስከትል፣ በተለያየ ዘዴ ወጪ ቀናሽ አሠራሮችን በመከተልና ከሌላ ድርጅት ዕቃዎችን በመዋስ ጭምር ሠርተን ጊዜው ቢዘገይም ለማስረከብ ጥረናል፡፡ 
ሌላው ግን ደንበኞቻችን ያደረጉልን አስተዋጽኦም ድርጅቱ እንዲተርፍ አግዟል፡፡ ገንዘቡን ሌላ ቦታ የወሰደው፣ መጀመርያውኑ መሬቱም ሳይኖረው የዘገየው ግን በስድስት ዓመት ይቅርና በሃያ ዓመትም ይጨርሳል ብዬ አላስብም፡፡ መዘግየቱ መጥፎም ቢሆን ሁለቱ አካላት ተስማምተው ችግሩን ለመቅረፍ ከተረባረቡ ይፈታል፡፡ በተረፈ ግን ባለፉት አራት ዓመታት የሪል ስቴት ዘርፉ ያሳለፋቸው ችግሮች ለማሰብም የሚከብዱ ናቸው፡፡         
ሪፖርተር፡- መንግሥት ችግራችሁን ተረድቶላችኋል? ኅብረተሰቡ ሪል ስቴትን ጥያቄ ውስጥ ከቶታል፡፡ መንግሥትስ ችግሮቹን እንዴት ይገነዘባቸዋል?
ዶ/ር መሰለ፡- መንግሥት በትክክል አልተገነዘበም፡፡ አንደኛ እያንዳንዱን ዘርፍ በዝርዝር አያይም፡፡ ይህ ማለት በርካታ ነገሮችን ስለሚያስተዳድር ነው፡፡ ሁለተኛ በአገራችን ከስስ መረጃ ተነስቶ ወደ ውሳኔ የመሄድ ልማድም አለ፡፡ ሪል ስቴቶች ለምንድን ነው የወደቁት? ሲወድቁስ ደግሞ ከበደና አበበ የሚባሉት ሪል ስቴቶች ምን ዓይነት ልዩነት አላቸው? ሆን ብሎ የወደቀውና ገንዘብ የወሰደው የቱ ነው? የዋጋ ንረት የጣለው ማንን ነው? ብሎ ማየት ያስፈልጋል፡፡ ለምሳሌ ከፍተኛ የማቴሪያል ዋጋ በመፈጠሩ ምክንያት ራሳችን ለማምረት ተገድደናል፡፡ ብሎኬት፣ ሸክላ፣ ቱቦ፣ ቁምሳጥንና ሌላውንም በማምረት ወጪ ለመቀነስ ሞክረናል፡፡
 ነገር ግን የኤሌክትሪክ ኃይል እያጣን ተቸግረን ነበር፡፡ ኃይል አልነበረንም፡፡ ስለዚህ ማምረት አልቻልንም፡፡ የዚህን ኃላፊነት የሚወስደው ማን ነው? እንደ እኔ መንግሥት ነው፡፡ መብራት አቀርባለሁ ብሎ ነበርና ነው፡፡ ሪል ስቴት የመጨረሻው ተሸካሚ ሆነ እንጂ የመንግሥት ፕሮጀክቶችም እኮ በእነዚህ ምክንያቶች ዘግይተው ነበር፡፡ የውጭ ምንዛሪ ችግር የመንግሥትንም ፕሮጀክቶች አዘግይቷል፡፡ በዚህ ምክንያት ቅድሚያ ለሚሰጣቸው ዘርፎች ዕውቅና ሲሰጥ ሪል ስቴትን እዚያ ድልድል ውስጥ አላስገባም፡፡ የነዳጅ ዋጋ ወደላይ ባሻቀበበት ወቅት ሳይቀር ዋጋዎች ያስከተሉትን ቀውስ ሪል ስቴቱ ለብቻው ተሸክሞ መውጣት ነበረበት የሚል አመለካከት ካለ ይኼ የፍትሕ መዛባት ይሆናል፡፡ የአስተሳሰብም መዛባት ነው፡፡ ነገር ግን ብሎ በመቀመጥ ነገሩን ይበልጥ ካበላሸው የሪል ስቴቱም ተጠያቂነት አለበት፡፡ ስለዚህ ከመንግሥትም፣ ከሪል ስቴቱም፣ ከቤት አሠሪውም አቅም ውጭ የሆነ ችግር ተፈጥሮ ስለነበር ከፍተኛ መዘግየት አጋጥሟል፡፡ ሪል ስቴት ሲባል በትክክል ከሠራ፣ ጥራትን ጨምሮ ዋጋም ቀንሶ ከተንቀሳቀሰ፣ አራት አምስት ሺሕ ሠራተኛ ቀጥሮ የሚያሠራና ለመንግሥትም በመቶ ሚሊዮኖች ግብር የሚከፍል እንዳለም መታየት አለበት፡፡ እባብ ቤት ውስጥ ከገባ ያስወጡታል እንጂ ቤቱን አያቃጥሉም፡፡ 
በሪል ስቴት ውስጥም ችግር ሲኖር፣ ችግሩን ነቅሶ ማውጣት እንጂ ብዙ ሺሕ ሠራተኛን የቀጠረ፣ ግብር ከፋይ የሆነውንና ትክክለኛውን ሳያጉላሉ እዚያ ውስጥ የተፈጠሩ ሕገወጥ ተግባራትን ለይቶ መኰነን ሲገባ በጅምላ ሁሉንም እንደ ጥፋተኛ መቁጠር አይገባም፡፡ ከእኛ ቤት የገዙ ሰዎች ለማመን የሚያስቸግር ድጋፍ ሰጥተውናል፡፡ ለማመን የሚያስቸግር ትዕግስት አሳይተውናል፡፡ በትክክለኛው ጥራት ሠርተን ልናስረክባቸው እየሠራን ነው፡፡ 
ሪፖርተር፡- ፈቃድ ለተሰጠው ፕሮጀክት ብቻ ካልሆነ በቀር ሌላ ግንባታ ማካሄድ እንደማይቻል አዲሱ አዋጅ ይደነግጋል፡፡ እንዴት ተመለከታችሁት?
ዶ/ር መሰለ፡- ይኼ ማለት በአንድ መሬት ላይ ፈቃድ የወሰደ ሰው ሃያ ቦታ ሊሸጥ ይችል ይሆናል፡፡ ይህ እንዳይሆን ለመሬቱ ፈቃድ ማውጣት አለበት፡፡ ይኼ ገዥዎችን ለመጠበቅ ሲባል ነው፡፡ የሊዝ ስምምነትና የግንባታ ፈቃድ የሌለው አልሚ፣ አልሚ ሊባል አይችልም፡፡ ቦታው ላይ የለም ማለት ነው፡፡ ለእያንዳንዱ ቦታ ፈቃድ ማውጣት ይጠይቃል፡፡ 
ሪፖርተር፡- እንዲህ ያለው አሠራር ተመችቷችኋል ማለት ነው?
ዶ/ር መሰለ፡- ለሪል ስቴቱ አይደለም የሚመቸው፡፡ ለሕዝቡም፣ በጥሩ ለሚሠራ አልሚም ጥሩ መከላከያ ነው፡፡ ፈቃድ ሳይኖረውና በሊዝ ሳያስፈቅድ እሠራለሁ ማለት ተገቢ አይደለም፡፡ አካሄዱም አውቆ አሊያም ሊሆንልኝ ይችላል ተብሎ ሊገባበት የሚገባ አይደለም፡፡ 
ሪፖርተር፡- ቢያንስ መሬት ኖሮት የግንባታ ፈቃድ ሲኖረው ነው ማስታወቂያ ማስነገር የሚችለው?
ዶ/ር መሰለ፡- ልክ ነው፡፡
ሪፖርተር፡- በዚህ ትስማማላችሁ?
ዶ/ር መሰለ፡- በጣም እንጂ፡፡
ሪፖርተር፡- ሌሎቹ ሪል ስቴቶች በረቂቅ አዋጁ ላይ ያላቸው ግብረ መልስ ምን ይመስላል?
ዶ/ር መሰለ፡- ተሰብስበን ተነጋግረናል፡፡ ግማሹ አዋጁ የሪል ስቴት አልሚውን አስተዋጽኦ ያላየ፣ በአንዳንድ ሪል ስቴቶች ጥፋት ላይ ተንተርሶ የወጣ ስለሆነ፣ ትንሽ ላላ ቢልና የሪል ስቴቱንም ፍላጎት ቢያካትት የሚል ሐሳብ አንስቶ ነበር፡፡ ዞሮ ዞሮ ግን ሕጉ የወጣበት ዋነኛው ምክንያት ሰው በሪል ስቴት ላይ እምነት እንዲኖረው ለማስቻል ነው፡፡ ሪል ስቴቱ ላይ ጫና የሚፈጥር ቢሆን ሰው ቤት ሲገዛ የሕግ ከለላ በአግባቡ ለመኖሩ የሚተማመን በመሆኑ በተዘዋዋሪም ቢሆንም ለሪል ስቴቱ ጥቅም ይኖረዋል፡፡ ነገሩ ጥፋት አጠፉ በተባሉት ላይ ተመሥርቶ የወጣም ቢሆን፣ እንደእኔ የተጎዳው ሪል ስቴቱ አይመስለኝም፡፡ እርግጥ ብዙ ጉዳት ደርሶብናል፡፡ እንደ ካንትሪ ክለብ ብዙ ኪሣራ ለመወጣት የራሳችንን ገንዘብና ጊዜ እየጨመርን ቤት ለመጨረስ ብዙ ተጎድተናል፡፡ በጥቅሉ ሲታይ ግን ገንዘቡን ከፍሎ ቤትም፣ መሬትም የለህም ሲባል በብዛት የተጎዳው ቤት ሠሪው ነው የሚል አመለካከት አለኝ፡፡ 
ሪፖርተር፡- መንግሥት በአንዳንዶች ጥፋት ምክንያት አዋጅ አውጥቷል ቢባልም እንኳ፣ በሕዝቡ ዘንድ የተፈጠረውን አመለካከት መቀየር ይቻላል? መጪው ጊዜስ ለእናንተ ምን ይመስላል?
ዶ/ር መሰለ፡- በትክክል ለመናገር ስለ ካንትሪ ክለብ ከሆነ የሚወራው፣ ለእኛ ጥሩ ጊዜ ነው ብዬ አስባለሁ፡፡ አምስትና ስድስት ዓመት ያዘገዩን ችግሮች አሁን የሉም፡፡ ሲሚንቶ ርካሽ ነው፡፡ ብረትም 20 ብርና በዚያ መካከል ቢሆንም ተረጋግቶ እየሄደ ነው፡፡ 174 ቤት ጨርሰን አስረክበናል፡፡ እስከ መጪው መስከረም ድረስ 74 ቤቶችን አፅድተን ማስረከብ እንችላለን፡፡ ስለዚህ የዘገየን ቢሆንም መሬት ላይ የሠራነው ነገር ስላለ፣ ለደረሰው ኪሣራም ቤት አሠሪው በፈቃደኝነት እየመጣ 500 ሺሕ ብር ጨምሮ እኛም ወደ 700 ሺሕ ብር በየቤቱ ጨምረን ነው የተወጣነው፡፡ ኪሣራውን ለሁለት ተካፍለናል፡፡ በዚህም ሰሞን የፈለግነውን ያህል እየሸጥን ነው፤ ችግር አላየንም፡፡ 
በእውነት እሠራለሁ ብሎ ለተነሳ ሕጉ መኖሩ አዎንታዊ ነው እላለሁ፡፡ የተሳሳትንባቸው ነገሮች ካሉም ለመማር ዕድሉን የሚሰጥ ነው፡፡ የሰው ገንዘብ ወስጄ መቀለድ እንደማልችል ትምህርት የሚሰጥ ነው፡፡ ክፍተቱን ተጠቅሜ በፍርድ ቤት በኩል እየሄድኩ መጠቀም እችላለሁ ለሚለው ቤት አሠሪም ጥሩ ማገጃ የሚሆን ሕግ ነው፡፡
ሪፖርተር፡- ካንትሪ ክለብ ዴቨሎፐርስ ፍርድ ቤት የተመላለሳችሁበትና የተረታችሁበት ጉዳይ እንዳለ ሰምተናል፡፡
ዶ/ር መሰለ፡- በፍርድ ቤት የተያዘ ጉዳይ አለ፡፡ እንዲህ ያለው ጫና በሚኖርበት ጊዜ፣ ፍርድም ላይ ጫና የሚፈጥሩ ነገሮች አይጠፉም፡፡ እኛ በውለታችንና በአገሪቱ ሕግ መሠረት ተንቀሳቅሰናል፡፡ ውለታችን በግልጽ ያስቀመጣቸው ጉዳዮች አሉ፡፡ በወቅቱ መጨረስ ባንችል ምን እንደሚሆን አስቀምጧል፡፡ የአገሪቱ ፍትሐ ብሔር አለ፡፡ ሰበርም ያሳለፋቸው ውሳኔዎች አሉ፡፡ እነኚህን ሁሉ በማየት የሕጉ ሥርዓት በመጨረሻ የሚሰጠው ፍርድ ትክክለኛ ይሆናል ብለን እናምናለን፡፡ ወደላይ ሲኬድ ጠለቅ ያለ የሕግ አተረጓጎም ስለሚኖር ጭምር የመጀመርያ ፍርድ ቤት ውሳኔ ብዙ አያሳስበንም፡፡ ጠቅላይ ፍርድ ቤቱና ሰበር ምን ይላሉ የሚለውን ማየት ግድ ነው፡፡ ትንሽ ጉዳይ አይደለም፡፡ 
በሚሊዮኖች የሚቆጠር ገንዘብን የሚመለከት ጉዳይ ነው፡፡ እኛ ላይ ቢፈረድና ቤቱን ሥሩና ስጡ ብንባል ሥራችን ስለሆነ ችግር አይኖረውም፡፡ አሳሳቢ የሆነ የሕግ ጉዳይ አጋጥሞናል ብለን አናስብም፡፡ 
ሪፖርተር፡- ፍርድ ቤት ስትቀርቡ የመጀመርያችሁ ነው?
ዶ/ር መሰለ፡- የመጀመርያችን ነው፡፡ እሱም በመጠነኛ አለመግባባት የተፈጠረ ነው፡፡ ሒደቱን የምናከብረውና ከእኛ ቤት ከገዙ ሰዎች ጋር በተፈጠረ አለመግባባት የሄድንበት ነው፡፡ 
ሪፖርተር፡- እስካሁን ቃል በገባው ጊዜ ቤት ሠርቶ ያስረከበ ሪል ስቴት ለመኖሩ እርግጠኛ መሆን ይከብዳል፡፡ በአሁኑ ወቅት የግብዓቶችና የቁሳቁሶች ዋጋ ተረጋግቷል ከተባለ፣ ከአሁን በኋላ በጊዜ ለማስረከብ ትችላላችሁ?
ዶ/ር መሰለ፡- ሁኔታው አይፈጠርም ብለን መናገር አይቻለንም፡፡ በእኛ እጅ የሚወሰን አይደለም፡፡ ባለፈውም እኮ ይኼ ይፈጠራል ብሎ የጠበቀ የለም፡፡ ቤቶቻችንን ከሁለት ሚሊዮን ብር በታች ሸጠናል፡፡ የዋጋ ግሽበቱ ይፈጠራል ብለን አልጠበቅንም፡፡ የምናስረክብበት ዋጋ ግን ወደ አራት ሚሊዮን እየተጠጋ ነው፡፡ ግማሹን ደንበኛው፣ ግማሹን እኛ እየጨመርን፣ የቀረውን ለወጪ ቅነሳ ራሳችን እያመረትን፣ ጠጠር እየፈጨንና ከሌሎች ድርጅቶቻችን ገንዘብ እየጨመርን ነው የጨረስናቸው፡፡ ደንበኛውም ከውሉ በላይ እየጨመረ ነው የጨረስነው፡፡ በተፈጠረው ሁኔታ ሁሉም ትምህርት ቀስሟል፡፡ ሲሚንቶና ሌላውም ነገር ሁሉ ርካሽ ነው ብለን በአንድ ጊዜ እስከ 400 ቤቶች በአንድ ጊዜ ለመገንባት ተነስተን ነበር፡፡ አሁን ግን በአንድ ጊዜ 50 ቤቶችን ነው የምንሠራው፡፡  የዋጋ ንረቱ ችግር ግን በሪል ስቴቱ ዘርፍ ላይ ጠባሳ ጥሎ አልፏል፡፡ 
እንዲገለልም ምክንያት ሆኗል፡፡ አሁን እንደ ካንትሪ ክለብ አብዛኛውን ነገር ራሳችን የምናመርት በመሆኑ የውጭ ምንዛሪ የምንጠይቀው ለተወሰነ ነገር ብቻ ነው፡፡ አልሙኒየም ሳይቀር ስለምናመርት ነገሮች እየተስተካከሉ ናቸው፡፡ ካለፈው ችግር ብዙ ተምረናል፡፡ ምንም እንኳ በሪል ስቴት የሚሠሩ ቤቶች ለመንግሥትም፣ ለደንበኛውም የሚያዋጡ ቢሆንም ለአልሚው ግን አዋጭ ቢዝነስ አይደለም፡፡ ከፍላጎትና ከተነሳሽነት ጭምር የሚሠራ ሥራ በመሆኑ እንጂ ከዱባይ ዕቃ አምጥቶ መሸጥ የተሻለ ጥቅም ያስገኛል፡፡ 
ሪፖርተር፡- በሪል ስቴት የተሠራ ቤት ውድ አይደለም ይላሉ? እርስዎ አዋጭ ሥራ አይደለም ቢሉም፣ ቤት ገዥዎች ግን ውድ እንደሆነ ይናገራሉ፡፡
ዶ/ር መሰለ፡- በምሳሌ ላስረዳ፡፡ እኛ ቤት ሠርተን ያስረከብናቸው ሰዎች ገበያው ላይ ዛሬ እስከ አራት እጥፍ ቤታቸውን እየሸጡ ነው፡፡ የእኛን ልተወውና የገርጂ ሰንሻይንን ላንሳ፣ በዲዛይኑ ላይ ተሳትፌ ስለነበር አስታውሳለሁ፡፡ እነዚያ ቤቶች ዛሬ እስከ ዘጠኝ እጥፍ በማውጣት እየተሸጡ ነው፡፡ የሪል ስቴትን ያህል የሚረክስ ዋጋ ያለው የለም፡፡ የቤቱ ዓይነትም ጥራትም ወሳኝነት አለው፡፡ ዋጋው ሲጣራ ሊያስፈራ የሚችል ቢሆንም፣ የተሠራበት ጥሬ ዕቃና ጥራት ከታየ ደግሞ ማንም አትርፎ እየሸጠ ነው፡፡ ነገር ግን የሚሠራበትን ማቴሪያል ማየትና መጠንቀቅ ያስፈልጋል፡፡ ለምሳሌ አንድ በር በ800 ብር ይሸጣል፡፡ በስድስት ሺሕ ብር የሚሸጥም አለ፡፡ እኔ የስድስት ሺሕ ብር አስከፍዬ በ800 ብር የምሠራ ከሆነ ውድ ይሆናል፡፡ በሜትር ካሬ ስንት ይከፍልበታል የሚለውን ማየቱም ተገቢ ነው፡፡
 አንዳንዱ በማስታወቂያ በ300 ሺሕ ብር ቤት እንደሚሸጥ ያስነግራል፡፡ ለምን ዓይነት ጥራት ስንት ካሬ ሜትር ቤት እንደሆነ ታይቶ መፈረድ አለበት፡፡ እንደ ካንትሪ ክለብ አብዛኛው ተጠቃሚ ባለቤቱ ነው እንላለን፡፡ ለመንግሥት ከ344 ሚሊዮን ብር በላይ ከፍለናል፡፡ አሁን ገና ከኪሣራ መውጣት እየጀመርን ነው፡፡ በዚህ ዓመት ወይም በሚቀጥለው ዓመት ትርፍ ወደማግኘቱ እናመራለን ብለን እንገምታለን፡፡ በአጠቃላይ ግን ኅብረተሰቡ በአንዳንድ ዜናዎች ዝም ብሎ መሄድ የለበትም፡፡ መንግሥትም ፖሊሲ ሲያወጣ እያንዳንዱን ነገር ከመረጃ ጀምሮ ዕውቀት እስከሚሆንበት ድረስ ያለውን ሒደት ተከትሎ ቢሆን ጥሩ ነው፡፡ 
ጽሕፈት ቤቱ ተቋቁሞ ወደ ሥራ ከገባበት ወቅት ጀምሮ እስካሁን ድረስ በሥራ ላይ የሚገኘውን የቅጅና ተዛማጅ መብቶች ጥበቃ አዋጅ ቁጥር 410/96 ድንጋጌዎችን በመጠቀም ለአዕምሮ ውጤት የባለቤትነት መብቶች ጥበቃ ሲያደርግ ቆይቷል፡፡ በአሁኑ ወቅት ግን ይህንን አዋጅ ማሻሻልና ለቅጅ መብቶች የበለጠ ጥበቃ መስጠት አስፈላጊ ሆኖ አግኝቶታል፡፡
 በአሁኑ ወቅት የማሻሻያ አዋጁ ረቂቅ የተጠናቀቀ ሲሆን፣ በተወካዮች ምክር ቤት ተቀባይነት አግኝቶ ከፀደቀ በኢትዮጵያ የሚገኙ ማናቸውም የሚዲያ ተቋማት እንዲሁም የሕዝብ መዝናኛ ቤቶችና የትራንስፖርት አገልግሎት የሚሰጡ ተሽከርካሪዎች ማንኛውንም ዓይነት የአዕምሮ ውጤት እንደ ሙዚቃ ያሉትን ያለባለቤቱ ፈቃድ ተገቢ ክፍያ ሳይፈጽሙ መጠቀም እንደማይችሉ ይደነግጋል፡፡ በአዋጁ መሻሻል አስላጊነትና ተያያዥ ጉዳዮች ዙሪያ ከጽሕፈት ቤቱ የኮፒራይትና የማኅበረሰቦች ዕውቀት ሕጋዊ ተፈጻሚነት ባለሙያ ከሆኑት አቶ ኤልያስ ፍቅሩ ጋር ዮሐንስ አንበርብር ቆይታ አድርጓል፡፡
ሪፖርተር፡- የኢትዮጵያ አዕምሯዊ ንብረት ጽሕፈት ቤት የቅጅና ተዛማጅ መብቶች ጥበቃ አዋጅን ለማሻሻል በዝግጅት ላይ ነው፡፡ ይህንን ማድረግ ለምን አስፈለገ?
አቶ ኤልያስ፡- ወደ ረቂቁ ከመምጣታችን በፊት አሁን በሥራ ላይ ስላለው የቅጅና ተዛማጅ መብቶች ጥበቃ አዋጅ ጥቂት ማለት ያስፈልጋል፡፡ ይህ አዋጅ መሠረታዊ የሆኑ ድንጋጌዎችን የያዘ ነው፡፡ ጥበቃ የሚደረግላቸው የፈጠራ ሥራዎችን ይዘረዝራል፡፡ ባለመብቶች እነማን እንደሆኑና ምን ዓይነት መብት እንዳላቸው ያስቀምጣል፡፡ መብቶቻቸው ተጥሰው ሲገኙ ደግሞ ምን ዓይነት ኃላፊነቶች እንደሚኖሩ በወንጀልም በፍትሐ ብሔርም የሚደነግግ አዋጅ ነው፡፡ ይህ አዋጅ በ1996 ዓ.ም. የወጣና በአሁኑ ወቅትም በተግባር ላይ ያለ ነው፡፡ 
አዋጁ ጥሩ የሚባል አዋጅ ነው፡፡ ነገር ግን አሁን ላይ ቆመን ስናየው አንዳንድ ያላካተታቸው ወይም አሁን ሊያካትታቸው የሚገቡ ጉዳዮች መኖራቸውን በጥናት የለየንበት ሁኔታ ነው ያለው፡፡ በጥናቱ ሁለት መሠረታዊ ነገሮችን ለይተናል፡፡ የመጀመሪያው እነዚህ ጥበቃ የሚደረግላቸው ሥራዎች ጥቅም ላይ ወይም አገልግሎት ላይ ሲውሉ ባለመብቶች በተደራጀ አግባብ መብታቸውን ሊያስጠብቁ የሚችሉባቸውን አሠራሮች በሥራ ላይ ያለው አዋጅ አለማካተቱን ነው፡፡ ሌላው እነዚህ ባለመብቶች ሥራዎቻቸው ጥቅም ላይ ሲውሉ ሊያገኙት የሚገባ ክፍያ አለ፡፡ የሮያሊቲ ክፍያ ብለን ነው የምንጠራው፡፡ ይህ ገቢ በምን ዓይነት ሁኔታ ነው የሚሰበሰበው? እንዴትስ ነው ለባለመብቶች የሚከፋፈለው? የሚለውን ዝርዝር ድንጋጌ የያዘ አልነበረም፡፡  
ሪፖርተር፡- በጠቀሷቸው ሁለት ነጥቦች ዙሪያ መሠረታዊ ድንጋጌዎችን በሥራ ላይ ያለው አዋጅ አላካተተም?
አቶ ኤልያስ፡- መሠረታዊ ነጥቦቹ አሉ፡፡ ለምሳሌ አንድ ጥበቃ የሚደረግለት ሥራ ባለቤት ምን ምን መብቶች እንዳሉት ይዘረዝራል፡፡ ለምሳሌ ብሮድካስት የማድረግ ወይም እንዲደረግ የመፍቀድ መብት አለው፡፡ የማሰራጨት፣ የመከፈል መብቶችና ሌሎችም አሉት፡፡ በሥራ ላይ ያለው አዋጅ አንድ የፈጠራ ሥራ ብሮድካስት ሲደረግ ባለቤቱ ክፍያ ማግኘት እንዳለበት የሚደነግግ ነው፡፡ በመሆኑም በተወሰነ ደረጃ የሮያሊቲን ጽንሰ ሐሳብ የያዘ ነው፡፡ ነገር ግን በተሟላ ደረጃ የተቀመጠ አይደለም፡፡ ለምሳሌ አንድ ባለመብት ይህንን መብቱን ለማስከበር ቢፈልግ በምን ሁኔታ እንደሚያሳካ ያስቀመጠው ሕጋዊ አሠራር የለም፡፡ አዋጁ ይህንን ያላከተተበት የተለያዩ ምክንያቶች ሊኖሩ ቢችሉም፣ አሁን ላይ ቆመን ስንመለከተው ግን መካተት እንደሚገባውና ባለመብቶች ሙሉ ጥበቃ ሊኖራቸው እንደሚገባ በመገንዘባችን ነው ወደ ማሻሻያ ሥራ የገባነው፡፡ 
ሪፖርተር፡- ረቂቅ ማሻሻያው ተዘጋጅቶ ተጠናቋል፡፡ የማሻሻል ሒደቱ ምን ይመስል ነበር?
አቶ ኤልያስ፡- እንግዲህ ወደ ማሻሻያው ስንመጣ ጥናት ማድረግ ነበረብን፡፡ ሰፊ ጥናት አድርገናል፣ የሌሎች አገሮችን ተሞክሮ ተመልክተናል፡፡ የሌሎች አገሮችን ተሞክሮ ባየንበት ወቅት የተገነዘብነው እኛ በዚህ ረገድ እጅግ በጣም የዘገየን መሆኑን ነው፡፡ በርካታ የአፍሪካ አገሮችን ከጎረቤታችን ኬንያ አንስተን እስከ የተለያዩ የአውሮፓ አገሮች ተሞክሮዎችን ተመልክተናል፡፡ ሥርዓቱ ተግባራዊ መሆን ከጀመረ በርካታ ዓመታት አሳልፈዋል፡፡ ከእኛ አገር የኢኮኖሚና ሌሎች ነባራዊ ሁኔታዎች ጋር ሊጣጣሙ የሚችሉ አገሮችን በመምረጥ ሕጎቻቸውን ፈትሸናል፤ አሠራራቸው ምን እንደሚመስልም ተመልክተናል፡፡ በዚህ ሒደት ውስጥ የእኛ ተቋም የመሪነት ሚናውን ቢጫወትም የተለያዩ የጉዳዩ ባለድርሻዎች እንዲሳተፉ ተደርጓል፡፡ ብሔራዊ የአዕምሯዊ ንብረት ቴክኒክ ኮሚቴ እንዲመሠረት ተደርጓል፡፡ ይህ ኮሚቴ የተለያዩ ጉዳዩ የሚመለከታቸው የመንግሥት ተቋማትና የፈጠራ ባለሙያዎች ማኅበራት የተወከሉበት ነው፡፡ እኛ መነሻ ሐሳቡንና ጥናቱን አቀረብን፡፡ በዚህ ኮሚቴ አማካይነት እንዲዳብር አድርገናል፡፡ ይህ የመነሻ ጥናት ከዳበረ በኋላ ማሻሻያ የሕግ ረቂቅ እንዲወጣ አድርገናል፡፡ ይህ ነው የረቂቅ ሕጉ የዝግጅት ሒደት ጠቅለል ያለ ገጽታ፡፡  
ሪፖርተር፡- የማሻሻያ ረቂቁ ዋና ዋና ይዘቶች ምንድን ናቸው?
አቶ ኤልያስ፡- ዋና ዋና ይዘቶቹን ለመጥቀስ ያህል በመጀመሪያ ደረጃ በዚህ አገር ውስጥ የጋራ አስተዳደር ያላቸው ማኅበራት መቋቋም መቻል አለባቸው፡፡ የቅጅና ተዛማጅ መብቶች የጋራ አስተዳደር ማኅበር ማለቴ ነው፡፡ በአሁኑ ወቅት የቅጅና ተዛማጅ መብቶች የጋራ አስተዳደር ማኅበር አለ፡፡ በአቶ እቁባይ በርሄ የሚመራና በሥሩ ወደ አሥራ ሁለት የተናጠል ማኅበራትን በሥሩ የያዘ ነው፡፡ ይህ አሁን በሥራ ላይ ያለው የጋራ አስተዳደር ማኅበር አሁን በተደራጀበት አግባብ እኛ ወደፊት ልንሠራው የምንፈልገውን መሥራት የሚያስችል የሕግ መሠረት የለውም፡፡ ምክንያቱም ይህ ማኅበር የተደራጀው በሲቪል ማኅበራት ማደራጃ አዋጅ ነው፡፡ በዚህ አዋጅ ደግሞ ማኅበሩ ሮያሊቲ ክፍያዎችን ሰብስቦ ለባለመብቶች ማከፋፈል አይችልም፡፡ ስለዚህ ይህ የሕግ ችግር መቀረፍ መቻል አለበት፡፡
 በመሆኑም ያዘጋጀነው ማሻሻያ ይህንን ጥያቄ የሚመልስ ነው፡፡ የቅጅና ተዛማጅ መብቶች በጋራ ማኅበራት መደራጀት ያለባቸው በረቂቁ አዋጅ መሠረት ሊሠሩት የሚገባ ጉዳይን በአግባቡ መወጣት በሚችሉበት መንግድ በመሆኑ፣ ከሲቪል ማኅበራት ማደራጃ አዋጅ ድንጋጌዎች በልዩ ሁኔታ ተነጥለው መደራጀት አለባቸው፡፡ ይህንን ለማድረግ መንግሥትን ማሳመን ይጠበቅብናል፡፡ በዚህ መልኩ ሁሉ ነገር ተጠናቆ አዋጁ ከፀደቀ በኋላ እነዚህ ማኅበራት የሚደራጁት በሲቪል ማኅበራት አዋጅ አይሆንም ማለት ነው፡፡
ሪፖርተር፡- ረቂቅ አዋጁ በማኅበራት አደረጃጀት ዙሪያ ማሻሻያ ያስፈለገው በአጠቃላይ አዋጁ ሊተገብራቸው የፈለጉ ጉዳዮች በማኅበራት የሚፈጸሙ ወይም የማኅበራት ተሳትፎን የግድ የሚጠይቁ በመሆኑ ይመስላል፡፡
አቶ ኤልያስ፡- በትክክል፡፡ የፈጠራ ባለሙያዎችን መብት ለማስከበር የተቋቋሙ ወይም የሚቋቋሙ ማኅበራት ከእኛ ተቋም ጋር የሚያገናኛቸው በመሆኑ የማሻሻያ አዋጁ ከፀደቀ በኋላ መደራጀት የሚገባቸው በዚህ አዋጅ መሠረት መሆን ይገባዋል፡፡ ሕጋዊ ፈቃድ ማግኘት የሚገባቸውም በማሻሻያ ረቂቁ መሠረት ከእኛ ተቋም ነው፡፡ ረቂቅ አዋጁ እነዚህ ማኅበራት የሚደራጁበትን ዝርዝር ድንጋጌዎች አካቷል፡፡ እነዚህ ማኅበራት ለመደራጀት ቅድመ ሁኔታዎችን ማሟላት ይገባቸዋል፡፡ ቅድመ ሁኔታዎቹን ሲያሟሉ ይህ ተቋም ፈቃድ ይሰጣል፡፡ ፈቃዱን ካገኙ በኋላ ማከናወን የሚገባቸው ዝርዝር ተግባራት በአዋጁ ተቀምጠዋል፡፡ ከነዚህ መካከል የሮያሊቲ ክፍያ ቀመር ማዘጋጀት ነው፡፡ 
አንድ የአዕምሮ ውጤት ባለቤት ፈቃድ በሌላ ሦስተኛ አካል ጥቅም ላይ ሲውል ባለመብቱ ክፍያ ማግኘት አለበት፡፡ ይህንን ነው ሮያሊቲ ክፍያ የምንለው፡፡ የእነዚህ ማኅበራት የጋራ አስተዳደር ማኅበር ይህንን ሮያሊቲ ክፍያ ለመሰብሰብ የሚያስችለውን የክፍያ ቀመር በማዘጋጀት ለተቋማችን ያቀርባል፡፡ ሲፀድቅለትም በቀመሩ መሠረት ክፍያዎችን እንዲሰበስብ አዋጁ ይፈቅድለታል፡፡ የእኛ ተቋም በዚህ ቀመር ዙሪያ ያለው ሚና የከፋዩንም የባለመብቱንም የክፍያ ፍላጎትና አቅም ባገናዘበና ጉዳት በማያደርስ ሁኔታ መዘጋጀቱን የመመዙን ሥራ ይሆናል፡፡ 
የጋራ ማኅበሩ ክፍያውን ከሰበሰበ በኋላ ለባለመብቶች ያከፋፍላል፡፡ አሁንም ለባለመብቶች ለማከፋፈል የሚችሉበትን ዝርዝር መመርያ ያዘጋጃሉ፡፡ ይህ ቀመርና ክፍያ ለባለመብቶች የሚደርስበት መመርያ በየጊዜው እንደሁኔታው ሊከለስ የሚችል ነው፡፡ እነዚህ የጋራ ማኅበራት ከተለያዩ የዓለም አገሮች መሰል ማኅበራት ጋር ‹‹የእንካ ለእንካ›› ስምምነትም ይፈራረማሉ፡፡ ምክንያቱም የአዕምሮ ውጤቶች ጥቅም ላይ የሚውሉት በኢትዮጵያ ብቻ አይደለም፡፡ ወይም ኢትዮጵያ ውስጥ ጥቅም ላይ የሚውሉ የፈጠራ ውጤቶች የኢትዮጵያውያን ዜጎች ብቻ አይደሉም፡፡ ለምሳሌ የአሜሪካና የጀርመን ድምፅ ራዲዮ ጣቢያዎች በአማርኛ ፕሮግራሞቻቸው የኢትዮጵያውያን የፈጠራ ውጤት የሆኑ ሙዚቃዎችን ጥቅም ላይ ያውላሉ፡፡ ስለዚህ ከእነዚህ ተቋማት ሮያሊቲ ክፍያ መሰብሰብ አለበት፡፡ ይህንን ክፍያ የሚሰበስቡ በዚያ የሚገኙ መሰል የጋራ ማኅበራት ከውጭ መሰል ተቋማት ጋር የእንካ ለእንካ ስምምነት በመፈረም፣ ከኢትዮጵያ ውጭ የተሰበሰበውን ክፍያ ይቀበላሉ፡፡ በተመሳሳይ መልኩም የውጭ ዜጎች የፈጠራ ውጤቶች ኢትዮጵያ ውስጥ ጥቅም ላይ ሲውሉ የኢትዮጵያ የጋራ ማኅበራት ሮያሊቲ ክፍያውን በመሰብሰብ ያስተላልፋሉ፡፡ ስለዚህ እነዚህ ማኅበራትን በአዲስ መልኩ ማደራጀት የተነሳንበትን መብት የማስከበር ዓላማ በአግባቡ ለመወጣት ወሳኝ ሚና አላቸው፡፡ የመንግሥት ወይም የእኛ ተቋም ኃላፊነት ነው፡፡ 
ሪፖርተር፡- የሮያሊቲ ክፍያ መፈጸም ግዴታ ያለባቸው እነማን እንደሆኑ ረቂቁ ይዘረዝራል?
አቶ ኤልያስ፡- በመጀመሪያ ለንግድ ጥቅም የሚውል የቅጅና ተዛማጅ ውጤቶች ላይ ነው ክፍያ የሚሰበሰበው ይላል አዋጁ፡፡ ከዚህ የምንረዳው ክፍያ የሚሰበሰበው ለንግድ ጥቅም ሲባል አንድን የፈጠራ ውጤት ጥቅም ላይ ካዋሉ አካላት መሆኑን ነው፡፡ አዋጁ ይህንን ካለ በኋላ ከፋይ መሆን የሚገባቸው አካላት በዝርዝር በደንብና በመመርያ እንደሚለዩ ይገልጻል፡፡ ከሌሎች አገሮች የተገነዘብነው የሬዲዮና የቴሌቪዥን ጣቢያዎች፣ ሆቴሎችና የሕዝብ ማመላለሻ ተሽከርካሪዎች እንደሚካተቱ ነው፡፡ ባለመብት የሆነ ማንኛውም ግለሰብ በተናጠል ሄዶ ክፍያ ሊቀበል ወይም የፈጠራ ውጤቱን ባለቤቱ ፈቅዶልኛል ብሎ ክፍያ አልፈጽምም ማለት አይቻልም፡፡ በማንኛውም ጥቅም ላይ በሚውል (ለንግድ ጥቅም) ሥራ ላይ ክፍያ ይሰበሰብበታል፡፡ ይህንን ማድረግ የሚችለውም የጋራ ማኅበሩ ብቻ ነው፡፡ 
ሪፖርተር፡- ለምሳሌ በሕይወት የሌለ የአዕምሮ ውጤት ባለመብት የሆነ ግለሰብ ከሚሰበሰበው ሮያሊቲ ሊኖረው የሚችለው ድርሻ ለማን ይተላለፋል?
አቶ ኤልያስ፡- በአዋጁ መሠረት አንድ ባለመብትና የሥራ ውጤቱ የሚከበርለት በዕድሜ ዘመኑና ከሞተ በኋላ ለ50 ዓመታት ነው፡፡ ነገር ግን ባለመብት ከሞተ በኋላ የፈጠራ ውጤቱ የመብት ጥቅምን በተመለከተ ወራሽ የለም፤ እንዲሁም የሚያስተዳድር አካል አልነበረም፡፡ በአሁኑ ረቂቅ አዋጅ ግን ባለመብቱ በሕይወት ባይኖርም የጋራ ማኅበሩ ሮያሊቲ ክፍያውን ይሰበስባል፡፡ ማኅበሩ ይሰበስብና ባለመብቱ በሕይወት ባለመኖሩ ወይም ወራሽ ከሌለ ድርሻውን ለአዕምሯዊ ንብረት ጽሕፈት ቤት ያስረክባል፡፡ የተሰበሰበውን ገንዘብ ጽሕፈት ቤቱ ለዘርፉ ዕድገት ጥቅም ላይ ያውለዋል፡፡  
ሪፖርተር፡- ጥበቃ የሚደረግላቸው የአዕምሮ ውጤቶች የትኞቹ ናቸው?
አቶ ኤልያስ፡- የሙዚቃ ሥራዎች (ማለትም በድምፅም፣ በሙዚቃ መሣሪያ ብቻ የተቀናበሩትንም ይጨምራል)፣ የሥነ ጽሑፍ ሥራ ለምሳሌ ግጥም በመድረክ ሲቀርብ፣ የሥዕል ሥራዎች ለዓውደ ርዕይ ሲቀርቡ ሮያሊቲ ይሰበሰብባቸዋል፡፡ እነዚህ ጥቅም ላይ ሲውሉ ባለመብቶች ይህንን ጥያቄ ሊጠይቁ አይችሉም፡፡ የጋራ ማኅበሩ ዘርፉን ለማሳደግ ኮንሰርቶችን የመሳሰሉትን በማዘጋጀት ገቢ ሊሰበስብ ይችላል፡፡ ነገር ግን ከባለመብቶች ጋር በመወያየት ፈቃድ ሲያገኝ ብቻ ነው ይህንን ማድረግ የሚቻለው፡፡ 
ሪፖርተር፡- በአገሪቱ ያሉ ድምፃዊያን ተደማጭነት ለማግኘት ነጠላ ዜማዎቻቸውን ለሬዲዮ ጣቢያዎች በነፃ ሲሰጡ ነው የሚስተዋለው፡፡ በዚህ ነባራዊ ሁኔታ ላይ ይህንን ሕግ ማምጣት ጉዳት ሊፈጥር አይችልም?
አቶ ኤልያስ፡- በጣም ጥሩ፡፡ በመጀመሪያ የሌሎች አገሮችን ልምድ ለማየት ከመሞከራችን በፊት የተመለከትነው የአገር ውስጥ ሁኔታን ነበር፡፡ ስንነሳም በዚሁ ዘርፍ ላይ ፍትሐዊነትን ማንገስ አለብን ብለን ነው፡፡ በአገራችን አሁን ያለው ሁኔታ ፍትሐዊ አይደለም፡፡ አብዛኞቹን የፈጠራ ሥራዎችን የምንጠቀመው ምንም ሳናወጣ እስከነጭራሹ እነዚህን ውጤቶች እንደ ነፃ ሸቀጥ ነው የምንቆጥራቸው፡፡ ነገር ግን እነዚህን ሥራዎች ለመሥራት ሀብት ባክኗል፡፡ የፈጠራ ባለሙያዎች፣ አሳታሚዎች የሚያወጡት ሀብት አለ፡፡ ይህንን ማጣጣም መቻል ያስፈልጋል፡፡ ይህንን መጣጣም ለመፍጠር ፍትሐዊ የገበያ ሥርዓት ሊኖር ይገባል፡፡ ምንም ጊዜ ምርት አቅራቢና ተቀባይ ካለ በሁለቱ መካከል በዋጋ ላይ የተመሠረተ ድርድር ነው ሊኖር የሚገባው፡፡ 
የዋጋው መጠን ዝቅተኛ ነው ከፍተኛ የሚለው በገበያ የሚወሰን ነው የሚሆነው፡፡ የሚዲያ ተቋማት አንድን የፈጠራ ሥራ በማሠራጨት ባለቤቱ እንዲታወቅ አድርገናል የሚል መከራከርያ አላቸው፡፡ ነገር ግን ይህ ሁለተኛ ጉዳይ ነው፡፡ የሚዲያ ተቋማት ዋና ዓላማ የአየር ሰዓታቸውን መሸፈን ነው፡፡ ይህ የአየር ሰዓት ሲሸፈን እየተጠቀመ ነው፡፡ ሀብት የመጣበትን የፈጠራ ሥራ በመጠቀም ያለምንም ክፍያ ጣቢያው የአየር ሰዓቱን እየሸፈነበት ነው የሚታየው፡፡ 
በዚህ ሁኔታ መቀጠል ፍትሐዊ አይደለም፡፡ የፈጠራ ባለሙያውም ከዚህ አስተሳሰብ መውጣት አለበት፡፡ የፈጠራ ሥራዬ ዋጋ አለው ብሎ ባለቤቱ ማመን አለበት፡፡ የሮያሊቲ ክፍያ እንዳለው ባለቤቱ ከተገነዘበ የፈጠራ ሥራው ጥራትና ደረጃ ላይ ይጨነቃል፡፡ አለበለዚያ ማንም አይጠቀምበትም፡፡ ስለዚህ በሌላ ጐኑ ባለሙያዎች ጥሩ ሥራ ላይ እንዲያተኩሩ ሕጉ ወደፊት የሚፈጠረው ፍትሐዊነት ያበረታታል ለማለት ነው፡፡ ሌላው አሁን አገሪቱ ያለችበት የኢኮኖሚ ሁኔታ ይህንን ሥርዓት ሊሸከም ይችላል ብለህ የምትጠይቀኝ ከሆነ አዎ ይችላል ነው መልሴ፡፡ ምክንያቱም አቅራቢውም ተጠቃሚውም አሉ፡፡ ተጠቃሚው አቅራቢው የሚጠይቀውን ዋጋ ይችላል ወይ ነው ቁምነገሩ፡፡ ይህንን በተመለከተ የዋጋ ጥያቄውን ከሁለቱም ወገን እየተመለከተ የሚሠራ የመንግሥት ተቋም አለ፡፡ እንደ ማላዊና ኬንያ ያሉ የተመለከትናቸው የአፍሪካ አገሮች ይህንን ሥርዓት ከፈጠሩ ዓመታትን አስቆጥረዋል፡፡ የኢትዮጵያ ኢኮኖሚ ደረጃ ከእነዚህ አገሮች ያነሰ አይደለም፡፡ ስለዚህ ነባራዊው ሁኔታ ይህንን ሥርዓት ይፈቅዳል፡፡ 
ሪፖርተር፡- አንድ ተጠቃሚ አንድ የፈጠራ ሥራን ተጠቅሟል ተብሎ ክፍያ እንዲፈጽም የሚደረገው እንዴት ነው? ለምሳሌ ታክሲዎችን እንዴት መጠየቅ ይቻላል? አውሮፕላን ውስጥ የፈለገ ተሳፋሪ ብቻ ነው በጆሮ ማዳመጫ ሙዚቃዎችን የሚያዳምጠው፡፡ ስለዚህ አየር መንገዱን እንዴት መጠየቅ ይቻላል?
አቶ ኤልያስ፡- ይህንን ጉዳይ በተመለከተም ዳሰሳ አድርገናል፡፡ የሌሎች አገሮችን ተሞክሮም ተመልክተናል፡፡ አሠራሮቹን በሁለት መክፈል ይቻላል፡፡ አንደኛው ባህላዊ የምንለው ነው፡፡ በሁሉም የሙዚቃ ሥራዎች ላይ የሚተገበር ነው፡፡ ለምሳሌ ታክሲዎችን ብንወስድ አሁን በገበያ ውስጥ ያሉ ሙዚቃዎችን ነው የሚያስደምጡት፡፡ አሁን በገበያ ውስጥ ያሉ ሥራዎችን በጥቅል እንውሰድና በከተማዋ የሚገኙ ታክሲዎች ሥራዎቹን ተጠቅመዋል በሚል እሳቤ ክፍያ እንዲፈጽሙ ይደረጋል፡፡ በነገራችን ላይ ታክሲዎች በተናጠል አይደለም ክፍያ እንዲፈጽሙ የሚደረገው በማኅበሮቻቸው አማካይነት ነው፡፡ በዚህ ጉዳይ ድርድር የሚደረገው በማኅበሮች ነው፡፡ ስለዚህ ተመን ይወጣና በስድስት ወር ወይም በየዓመቱ ለጋራ አስተዳደር ማኅበሩ ያስተላልፋል፡፡ በሌሎች ያደጉ አገሮች ዘመናዊ ቴክኖሎጂዎች አሉ፡፡ 
በታክሲዎችና በሆቴሎች ጥቅም ላይ የዋሉ የአዕምሮ ውጤቶችን የሚከታተሉ በምን ያህል ድግግሞሽ መዋላቸውን ሁሉ ይቆጣጠራሉ፡፡ ወደኛ አገር ስንመጣ ይህንን መተግበር የሚገባው የጋራ አስተዳደር ማኅበሩ ነው፡፡ ይህ ተቋም ይህንን ክፍያ ለመሰብሰብ ራሱን በአቅም ማደራጀት ይገባዋል ማለት ነው፡፡ መንግሥት ይህንን ሥራ ተክቶ ሊሠራ አይችልም፡፡ ነገር ግን ራሳቸውን አደራጅተው በሁለም ተጠቃሚ ላይ ቁጥጥር ማድረግ እስኪችሉ ድረስ መግባት የሚቻልባቸው ቦታዎች አሉ፡፡ ውስብስብ ሥርዓት የማይጠይቁና ለቁጥጥር የሚመቹ አካባቢዎችን ክፍያ እንዲፈጽሙ ማድረግ ይችላሉ፡፡ 
ሪፖርተር፡- በተለያዩ አጋጣሚዎች ኮንሰርቶችን የሚያካሂዱ “ዲጄ” የሚል መጠሪያ ያላቸው ባለሙያዎች አሉ፡፡ በየሠርግ ቤቱ የሌሎች የሙዚቃ ሥራዎችን ይጠቀማሉ፡፡ እነዚህ ወገኖችን እንዴት ነው መቆጣጠር የሚቻለው?
አቶ ኤልያስ፡- ዲጄዎችን በተመለከተ አሁን ባለው ሕግም እንኳ ዲጄዎች ሕግን እየጣሱ ነው፡፡ እነዚህ ወገኖች በሆቴል ቤቶችና በሠርግ ቤቶች የፈጠራ ባለመብትን ፈቃድ ሳያገኙ ለሕዝብ እያቀረቡ ነው፡፡ በዚህ ብቻ አያበቃም፤ እየቆራረጡ ወይም ሪሚክስ እያደረጉ የባለመብቱን ሥራ እየለወጡ ነው፡፡ ይህ ደግሞ የባለቤቶችን ማንነትና ሰብዕና እስከሚጎዳ ድረስ ነው እየተፈጸመ ያለው፡፡ የቴዲ አፍሮን ዘፈን እየቆረጥክ የቱፓክን ምት የምትቀላቅል ከሆነ ቴዲ አፍሮ ሊጠይቅ ይችላል፡፡ ሥራዬ ከዚህ ጋር ሊሄድ አይችልም ብሎ የሞራል ካሳ ሊጠይቅ ይችላል፡፡ የሞራል ካሳ ጥያቄ ደግሞ በማንኛውም መንገድ ዝቅተኛ ካሳው መቶ ሺሕ ብር ነው፡፡ ይህንን እንኳን እያወቁ አይደለም፡፡ በየዋህነት የሚፈጸሙት በመሆኑ ዕርምጃ አልወሰድንባቸውም፡፡ ከዚህ ሕግ መውጣት በኋላ ግን ዕርምጃ ይወሰዳል፡፡ የሮያሊቲ ክፍያ መክፈል ይገባቸዋል፡፡ 
ሪፖርተር፡- ይህ ሕግ ፀድቆ መቼ ተግባራዊ ይሆናል?አቶ ኤልያስ፡- ቁርጥ ያለ ቀን ላስቀምጥ አልችልም፡፡ ነገር ግን እጅግ በቅርቡ ፀድቆ ወደ ትግበራ ይገባል፡፡   




 


